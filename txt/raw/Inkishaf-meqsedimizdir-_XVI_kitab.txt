 
 
İNKİŞAF –  
MƏQSƏDİMİZDİR 
 
 
ON ALTINCI  KİTAB 
————— 
MART 2006 - MAY 2006 
 
 
 
AZƏRNƏŞR  
BAKI - 2014 
 
 2 
 
 
 
ÇIXIŞLAR * NİTQLƏR 
 
BƏYANATLAR * MÜSAHİBƏLƏR 
 
MƏKTUBLAR * MƏRUZƏLƏR 
 
MÜRACİƏTLƏR * FƏRMANLAR 
 
 
 
AZƏRNƏŞR  
BAKI - 2014 
 
 3 
BBK 32 
Ə 56  
Buraxılışına məsul 
akademik 
 
RAMİZ MEHDİYEV 
 
 
 
ƏLİYEV İLHAM 
Ə 56  İnkişaf – məqsədimizdir. B., Azərnəşr, 2014, 376 səh. 
 
Azərbaycan Respublikasının Prezidenti İlham Heydər oğlu Əliyevin 
oxuculara təqdim olunan bu cildində Dünya azərbaycanlılarının II 
qurultayında nitqi, Azərbaycanda sənaye və kənd təsərrüfatı sektorunun hər-
tərəfli inkişafı yolunda geniş iqtisadi islahatların aparılmasına, sərmayələrin 
cəlb edilməsinə, regionların sosial-iqtisadi inkişafına, eyni zamanda 
iqtisadi-siyasi həyatın digər məsələlərinə dair çıxışları, nitq və tövsiyələri və 
s. toplanmışdır. 
Kitabda prezident İlham Əliyevin Türkiyə prezidenti Əhməd Necdət 
Sezərin Azərbaycana səfəri zamanı iki qardaş ölkə arasında qarşılıqlı 
münasibətlərin daha da möhkəmləndirilməsindən bəhs edən bəyanat və 
müsahibələri, həmçinin bir sıra beynəlxalq təşkilatların nümayəndələri ilə 
görüşlərinə, danışıqlarına aid materiallar dərc edilmişdir. 
 Cilddə həmçinin, İlham Əliyevin ABŞ-a rəsmi səfəri zamanı prezi-
dent Corc Buşla, siyasi və dövlət xadimləri, digər yüksək vəzifəli 
şəxslərlə keçirdiyi görüşlərə, danışıqlara aid materiallar, Amerika–
Azərbaycan Ticarət Palatasının «ABŞ–Azərbaycan strateji əlaqələri: siya-
si və iqtisadi prioritetlər» mövzusunda təşkil etdiyi 6-cı biznes və sərmayə 
konfransında Azərbaycanın milli mənafeyini əks etdirən geniş və dərin 
məzmunlu çıxışı, Dağlıq Qarabağ münaqişəsinin beynəlxalq hüquq 
normalarına uyğun həll olunması, mətbuat orqanlarına verdiyi bəyanat və 
müsahibələri və digər materiallar öz əksini tapmışdır. 
 
ISBN  978-9952-8100-7-3 
 
32-ББК                       
2014651(07)М
0801000000
Я   

 
© Azərnəşr, 2014 
 4 
 
 
 
DÜNYA AZƏRBAYCANLILARININ  
II QURULTAYINDA NİTQ 
 
Bakı, Heydər Əliyev adına saray 
 
16 mart 2006-cı il 
 
Azərbaycan Respublikasının Prezidenti İlham Əliyev 
qurultayda iştirak etmək üçün saraya gəldi. Qurultay nüma-
yəndələri və qonaqlar dövlətimizin başçısını hərarətlə, sürəkli 
alqışlarla qarşıladılar. 
Qurultayı giriş sözü ilə Azərbaycan Milli Elmlər Akkade-
miyasının prezidenti, Dünya Azərbaycanlılarını Əlaqələndirmə 
Şurası İdarə Heyətinin sədri akademik Mahmud Kərimov açdı. 
Azərbaycan prezidenti İlham Əliyev qurultayda geniş nitq 
söylədi. 
 
İ l h a m   Ə l i y e v: Hörmətli xanımlar və cənablar! 
Hörmətli qonaqlar! 
Əziz həmvətənlər! 
Mən sizin hamınızı Dünya azərbaycanlılarının II qu-
rultayının açılışı münasibətilə ürəkdən təbrik edirəm, hər 
birinizə cansağlığı, xoşbəxtlik arzulayıram. 
Dünya azərbaycanlılarının qurultayı çox böyük tarixi 
hadisədir. Bu gün burada gözəl film nümayiş etdirildi. Biz o 
gözəl anları yenidən yada saldıq. Məhz xalqımızın ümummilli 
lideri Heydər Əliyevin təşəbbüsü ilə beş il bundan əvvəl Dünya 
azərbaycanlılarının I qurultayı keçirilmişdir. Qurultayın Azər-
baycanın müasir tarixində müstəsna rolu olmuşdur. Aparılmış 
müzakirələr, fikir mübadiləsi, qurultayın qərarları bütün 
dünyada yaşayan azərbaycanlıları bir-biri ilə daha da sıx 
birləşdirdi. Məhz o qurultaydan sonra Heydər Əliyevin qərarı 
 5 
ilə Azərbaycanda Xarici Ölkələrdə Yaşayan Azərbaycanlılarla 
İş üzrə Dövlət Komitəsi yaradıldı. Komitə Azərbaycan 
diasporlarının təşkilatlanmasında çox uğurlu fəaliyyət göstərir. 
2002-ci ildə xaricdə yaşayan azərbaycanlılarla bağlı dövlət 
siyasəti haqqında Qanun qəbul edilmişdir və bu da öz 
növbəsində, bu işin hüquqi bazasını təşkil etdi. Bütün bu 
tədbirlər, bütün bu addımlar öz bəhrəsini verməkdədir. Dünyada 
yaşayan soydaşlarımız təşkilatlanır, yaşadıqları ölkələrin 
həyatında daha da fəal rol oynayırlar. Əlbəttə ki, bu həm onların 
mövqelərini möhkəmləndirir, eyni zamanda, müstəqil 
Azərbaycan Respublikasının mövqeyini gücləndirir, 
əhəmiyyətini artırır. 
Biz çox şadıq ki, müxtəlif ölkələrdə yaşayan azərbaycanlılar 
o ölkələrin həyatında, iqtisadiyyatında çox mühüm rol 
oynayırlar və demək olar ki, artıq çox möhkəm mövqelərə 
malikdirlər. Eyni zamanda, hesab edirəm ki, yaşadıqları 
ölkələrin ictimai-siyasi həyatında da çox mühüm rol 
oynamalıdırlar. Çünki buna bütün imkanlar var. Müstəqil Azər-
baycan Respublikası bütün ölkələrlə çox işgüzar, səmərəli 
münasibətlər qurmaqdadır. Belə olan halda, əlbəttə ki, xaricdə 
yaşayan azərbaycanlılar da bunu öz gündəlik həyatlarında hiss 
edirlər. 
Mənim müxtəlif ölkələrə çoxsaylı səfərlərim çərçivəsində, 
demək olar ki, həmişə Azərbaycan diasporu ilə görüşlərim, açıq 
söhbətlərim olubdur. Mən həmişə qeyd etmişəm, bu gün də 
demək istəyirəm ki, Azərbaycan dövlətinin möhkəm olması 
dünyada yaşayan azərbaycanlıların da mövqeyini möhkəm-
ləndirir. 
Eyni zamanda, xaricdə yaşayan azərbaycanlılar bizim üçün 
də dayaqdır. Çünki Azərbaycan gənc müstəqil dövlətdir. Biz 
yalnız 15 ildir müstəqillik şəraitində yaşayırıq və təəssüflər 
olsun ki, bu günədək bir çox ölkələrdə Azərbaycan haqqında 
kifayət qədər dolğun məlumat yoxdur. Bu məlumatı, 
Azərbaycan həqiqətlərini, Azərbaycanın problemlərini, eyni 
zamanda ölkəmizin artan nüfuzunu, önəmini dünya 
 6 
ictimaiyyətinə çatdırmaq, əlbəttə ki, bizim ümumi işimizə çox 
böyük töhfə olacaqdır. 
Mən əminəm ki, artıq mövcud olan gözəl meyllər bu 
qurultaydan sonra daha da güclənəcəkdir. Azərbaycanlılar daha 
da möhkəm təşkilatlanacaq, yaşadıqları ölkələrdə daha da 
möhkəm mövqelərə sahib olacaqlar və beləliklə, dünyadakı 50 
milyonluq Azərbaycan xalqı daha da yaxşı yaşayacaq, öz 
məqsədlərinə nail olacaqdır. 
Mən qeyd etdim ki, bu təşkilatlanma prosesi, dünya azər-
baycanlılarını bir araya dəvət etmək təklifi və təşəbbüsü ulu 
öndər Heydər Əliyev tərəfindən irəli sürülmüşdür. Heydər 
Əliyevin həyat və fəaliyyəti Azərbaycan xalqına xidmət 
etməkdən ibarət olmuşdur. Xalqımızın lideri ictimai-siyasi 
quruluşdan asılı olmayaraq, bütün dövrlərdə Azərbaycanın 
inkişafına xidmət edirdi. 70-ci illərdə Azərbaycan Sovet İttifaqı 
çərçivəsində bir respublika kimi yaşayırdı. O illərdə də 
Azərbaycanın inkişafına böyük töhfələr verilmişdir. 
1969-cu ildə Heydər Əliyev Azərbaycana rəhbər seçilmişdi. 
Azərbaycan o vaxt bütün müttəfiq respublikalar arasında ən 
geridə qalmış ölkə idi. 1982-ci ildə bu vəzifəsini başa 
çatdıranda Azərbaycan artıq ən qabaqcıl yerlərdə idi. Məhz o 
illərdə Azərbaycanın güclü sənaye, iqtisadi potensialı 
yaranmışdır və bu, indi müstəqil Azərbaycana xidmət edir. 
Baxmayaraq ki, Azərbaycan müstəqil dövlət deyildi, ancaq o 
illərdə bir çox sahələrdə məhz Azərbaycanda müstəqillik 
əlamətləri tətbiq olundu. Müxtəlif istiqamətlərdə atılan addımlar 
elə bil ki, gələcəyə yönəldilmişdir. Elə bil ki, Heydər Əliyev 
görürdü, bir gün Azərbaycan müstəqil olacaq və bu müstəqil 
ölkəyə güclü iqtisadi potensial, ordu lazım olacaqdır. Ona görə 
o, kadrların hazırlanmasında, Azərbaycanda iqtisadi və sənaye 
potensialının yaranmasında müstəsna xidmətlər göstərmişdir. 
Ancaq Azərbaycan öz dövlət müstəqilliyini bərpa edəndə  
yenə çox böyük problemlərlə üzləşmişdi. 1991-ci ildə Sovet 
İttifaqı dağılanda Azərbaycan, demək olar ki, ən çətin 
vəziyyətdə olan ölkə idi: iqtisadi böhran, siyasi böhran, hərbi 
 7 
böhran, vətəndaş müharibəsi, Ermənistanın Azərbaycana qarşı 
etdiyi təcavüz və bunun nəticəsində torpaqların işğal olunması, 
vətəndaş qarşıdurması. Bütövlükdə, Azərbaycanın dövlətçiliyi 
sual altında idi. 
1993-cü ildə Heydər Əliyev xalqın tələbi ilə Azərbaycana 
rəhbərliyə qayıdandan, prezident vəzifəsinə seçiləndən sonra 
ölkədə ictimai-siyasi vəziyyət normallaşdı, sabitləşdi. Ölkəni 
narahat edən, təhlükə törədən problemlər aradan qaldırıldı və 
dinamik inkişafa qədəm qoyuldu. Məhz o illərdən sonra 
Azərbaycan Dünya Birliyində möhkəm yerini tuta bilmişdir. 
Azərbaycanda başlanmış iqtisadi islahatlar çox sürətlə 
aparılır və indi Azərbaycan iqtisadi inkişaf sürətinə görə nəinki 
keçmiş sovet respublikaları arasında, həm də dünyada birinci 
ölkədir. Bütün bunlar bir daha onu göstərir ki, ictimai-siyasi 
quruluşdan asılı olmayaraq, Heydər Əliyev bütün zamanlarda, 
bütün dövrlərdə Azərbaycan xalqına ləyaqətlə xidmət etmişdir. 
Azərbaycanın müstəqilliyinin əbədi, dönməz olmasında, iqtisadi 
potensialının möhkəmlənməsində, bölgədə və dünyada 
nüfuzunun artmasında onun müstəsna xidmətləri var. Hazırda 
bu siyasət davam etdirilir. Bu gün Heydər Əliyev bizimlə deyil, 
ancaq onun siyasəti yaşayır, onun qurduğu müstəqil Azərbaycan 
yaşayır və möhkəmlənir. 
Müstəqillik böyük sərvətdir. Bəzən deyirlər ki, Azərbay-
canın sərvətləri onun təbii ehtiyatları, coğrafi vəziyyətidir, 
yaxud da bölgədə mövcud olan mövqeləridir. Azərbaycanın ən 
böyük sərvəti onun müstəqilliyidir. Biz uzun illər, əsrlər boyu 
bu müstəqillikdən məhrum olmuşduq. Azərbaycan uzun illər 
ərzində çar Rusiyasının müstəmləkəsi idi. Ondan sonra Sovet 
İttifaqının respublikası idi. Bu gün isə biz müstəqil dövlətik, 
Azərbaycan Dünya Birliyinin üzvüdür. Biz gərək bu 
müstəqilliyi möhkəmləndirək. 
Mən dəfələrlə demişəm, bu gün də qeyd etmək istəyirəm ki, 
müstəqillik yalnız dövlət atributları ilə ölçülmür. Müstəqillik 
rəmzləri ilə ölçülmür. Müstəqillik o deməkdir ki, dövlət və 
ölkənin rəhbərliyi öz xalqının maraqlarına tam cavab verən 
 8 
müstəqil siyasət aparmaq iqtidarında olsun. Bu gün bu var və 
bunun təməli məhz 90-cı illərin ortalarında qoyulmuş, 
Azərbaycan bütün potensialını işə sala bilmişdir. Bu gün bizim 
artan nüfuzumuz, gücümüz imkan verir ki, Azərbaycan tam 
şəkildə müstəqil siyasət aparsın. Bu siyasət Azərbaycan xalqının 
milli maraqlarının qorunmasına, dünya azərbaycanlılarının 
birliyinin möhkəmlənməsinə yönəldilibdir. 
Heydər Əliyev siyasəti Azərbaycanda hər bir sahədə davam 
etdirilir. Xarici siyasətimiz çox uğurludur, çox fəaldır. 
Azərbaycan beynəlxalq təşkilatlarda çox önəmli yer tutur, bizim 
mövqelərimiz möhkəmlənir. Son illər ərzində müxtəlif 
beynəlxalq təşkilatlarda, xüsusilə Ermənistan–Azərbaycan, 
Dağlıq Qarabağ münaqişəsi ilə bağlı bizim xeyrimizə, yəni 
ədalətli qərarlar qəbul edilibdir. Biz qonşu ölkələrlə çox gözəl 
münasibətlərimizi saxlaya bilmişik, onları möhkəmləndiririk və 
bu bizim inkişafımız üçün çox vacibdir. Çünki biz bu bölgədə 
yaşayırıq və bölgədə sülhün, təhlükəsizliyin bərqərar olması, 
regional əməkdaşlığın inkişafı bizim maraqlarımıza xidmət edir. 
Azərbaycanın addımları bütün sahələrdə, o cümlədən xarici 
siyasətdə müsbət nəticələrini verməkdədir. Sizə bildirmək 
istəyirəm ki, son iki il ərzində Azərbaycanın 21 səfirliyinin 
açılması haqqında qərarlar verilibdir. İndi Azərbaycanın 
müxtəlif ölkələrdə 46 səfirliyi olacaq ki, onların da 21-nin 
açılması haqqında son iki ildə qərar verilibdir. Onların bəziləri 
açılıb fəaliyyət göstərir, bəziləri isə bu yaxınlarda açılacaqdır. 
Bu nə deməkdir? O deməkdir ki, Azərbaycan öz xarici 
siyasətini daha da dolğun, hərtərəfli şəkildə aparacaqdır. Çünki 
– yəqin siz də bunu hiss edirsiniz, biz də bunu bilirik – əfsuslar 
olsun ki, Azərbaycan həqiqətləri dünya ictimaiyyəti tərəfindən o 
qədər də yaxşı dərk edilmir. Məlumat qıtlığı var, bəzi hallarda 
informasiya blokadası ilə də üzləşirik. Çünki bizim əleyhimizə 
dünyanın erməni lobbisi fəaliyyət göstərir və hər vəchlə çalışır 
ki, Azərbaycanı ləkələsin, Azərbaycanda gedən proseslərə 
mənfi don geyindirsin və beləliklə, Azərbaycanı təcrid edilmiş 
vəziyyətə salsın. Yəni bu da var. 
 9 
Ancaq eyni zamanda, ümumiyyətlə, məlumatsızlıq da var. 
Ona görə səfirliklərin açılması, Azərbaycanın çox fəal xarici 
siyasəti, diasporların möhkəmlənməsi və artan nüfuzu 
Azərbaycanı Dünya Birliyinə olduğu kimi təqdim edir. Bizə 
məhz bu lazımdır. Bizə o lazımdır ki, Azərbaycanda gedən 
proseslər dünya üçün açıq olsun. Son iki il yarım ərzində mən 
çoxsaylı xarici səfərlər etmişəm. Mənim müxtəlif qonaqlarla 
çox görüşlərim olubdur. Görürəm ki, Azərbaycana ilk dəfə 
gələn qonaqlar tam başqa fikirlə gəlirlər. Amma burada 
reallıqları, ab-havanı görəndə, Azərbaycanın ümumi inkişafını, 
cəmiyyətdə hökm sürən dözümlülüyü, tolerantlığı, 
qonaqpərvərliyi, vətəndaş həmrəyliyini görəndə Azərbaycandan 
tamamilə başqa fikirlə ayrılırlar. Ona görə, diasporun fəaliyyəti 
məhz bu istiqamətdə də öz töhfəsini verməlidir və bunu etmək 
üçün diaspor daha da möhkəm təşkilatlanmalıdır. 
Bir sözlə, xarici siyasət sahəsində biz öz xəttimizi aparırıq. 
Amma bu işdə, əlbəttə ki, sizin də fəaliyyətinizə, fəal olma-
ğınıza böyük ehtiyac var. Son illər ərzində mən hiss edirəm ki, 
bu iş artıq əlaqələndirilmiş şəkildə aparılır. Xarici İşlər 
Nazirliyinin, Xarici Ölkələrdə Yaşayan Azərbaycanlılarla İş 
üzrə Dövlət Komitəsinin, Azərbaycan diasporlarının fəaliyyəti, 
müxtəlif ölkələrdə Azərbaycanla bağlı keçirilən tədbirlər, 
konfranslar, simpoziumlar, aksiyalar – bütün bunlar bizim 
mövqelərimizi möhkəmləndirir, digər tərəfdən, Azərbaycan 
haqqında real məlumatı da Dünya Birliyinə çatdırır. 
Azərbaycanda son illər ərzində iqtisadi inkişaf sahəsində də 
böyük irəliləyiş var. Ölkəmiz bu istiqamətdə böyük uğurlar əldə 
edibdir. Bizim iqtisadiyyatımız dünyada ən yüksək sürətlə artır. 
Keçən il iqtisadi artım 26 faizdən çox olub və bu, dünyada ən 
yüksək göstəricidir. 2005-ci ildə Azərbaycanda sənaye istehsalı 
33 faizdən çox artıbdır. Bu da dünyada ən yüksək göstəricidir. 
Keçən il əhalinin pul gəlirləri 27 faiz artmışdır. Son iki il yarım 
ərzində Azərbaycanda 340 min yeni iş yeri açılmışdır. Bu, 
işsizliyin aradan qaldırılmasına böyük kömək göstərir. 
Azərbaycanda iki il bundan əvvəl yoxsulluğun səviyyəsi 49 faiz 
 10 
idi, yəni keçən ilin sonuna 29 faizə düşübdür. Yenə də bu, 
böyük rəqəmdir. Mən demişəm, nə üçün Azərbaycan 
vətəndaşları yoxsulluq şəraitində yaşamalıdırlar? Prezident 
seçiləndən sonra məqsəd qoymuşam ki, Azərbaycanda bir nəfər 
də yoxsul insan olmamalıdır. Biz buna nail olacağıq. Mən 
əminəm ki, 2006-cı ildə görülən işlər imkan verəcək ki, 
yoxsulluq şəraitində yaşayanların sayı kəskin şəkildə aşağı 
düşsün. 
Azərbaycanda regional inkişaf proqramı çox sürətlə həyata 
keçirilir. Bakı, bizim doğma paytaxtımız çox sürətlə inkişaf 
edir. Eyni zamanda, regionlarda inkişaf çox sürətlidir. Yeni 
elektrik stansiyaları, qaz xətləri, yollar, su kəmərləri tikilir, 
bütün təsərrüfat və sənaye infrastrukturu yeniləşir. Eyni 
zamanda, humanitar sahədə də böyük işlər görülübdür. İndi 
bütün bölgələrdə ən müasir xəstəxanalar tikilir. Təkcə 2005-ci 
ildə Azərbaycanda 300-dən çox yeni məktəb tikilmişdir. Ən 
müasir, ən yüksək səviyyədə idman kompleksləri, üzgüçülük 
hovuzları, poliklinikalar inşa olunmuşdur. Bütün bunlar Azərbay-
canın ümumi inkişafını müəyyən edir. 
Biz güclü olmalıyıq, zəngin dövlət yaratmalıyıq. Bunu et-
mək üçün, ilk növbədə, iqtisadi potensial möhkəmlənməlidir. 
Bu istiqamətdə biz öz işimizi düşünülmüş konsepsiya şəklində 
qururuq. Proqram tərtib edirik və sonra o, icra olunmağa 
başlayır. İndi Bakı şəhərinin inkişafına dair iki mühüm proqram 
qəbul edilibdir. Onlar artıq icra olunmağa başlayır. 
Bir sözlə, iqtisadi sahədə Azərbaycanın davamlı və dayanıqlı 
inkişafı təmin olunacaq və ölkəmiz ildən-ilə möhkəmlənəcək, 
büdcəmiz artacaqdır. Mən sizə bildirmək istəyirəm ki, 2005-ci 
ildə büdcəmiz 2004-cü ilə nisbətən 70 faiz artmışdır. 2006-cı 
ildə 2005-ci ilə nisbətən yenə 70–80 faiz artmışdır. Büdcə 
xərcləri artır, deməli, Azərbaycanda investisiya layihələri icra 
olunur, insanların rifah halı yaxşılaşır, maaşlar, pensiyalar 
mütəmadi qaydada qaldırılır və qaldırılacaqdır. Minimum 
əməkhaqqı insanın minimum tələbatını ödəməlidir. Biz buna 
nail olacağıq və o gün uzaqda deyildir. 
 11 
Bir sözlə, iqtisadi potensialın güclənməsi bizim bütün 
planlarımızı gerçəyə çevirəcəkdir. Planlarımız da çoxdur. Biz 
ölkəmizi hərtərəfli inkişaf etdirməliyik. Həm bölgələr, həm 
şəhərlər, kəndlər inkişaf etməli, həm də bütün infrastruktur ən 
müasir tələblərə cavab verməlidir. Bizim bu istiqamətdə çoxlu 
fikirlərimiz, planlarımız var. 
Bildiyiniz kimi, 10 ildən artıqdır ki, Azərbaycanda Heydər 
Əliyevin neft strategiyası həyata keçirilir. Neft böyük sərvətdir, 
təbii ehtiyatdır. Ancaq bu o zaman xalqa xidmət edir ki, dənizin 
dibindən çıxarılsın və ondan sonra dünya bazarlarına çatdırılsın. 
Azərbaycanın neft strategiyasının məğzi məhz bunda idi: xarici 
sərmayəni cəlb etmək, Azərbaycanda əlverişli sərmayə mühiti 
yaratmaq və böyük enerji şirkətlərini Azərbaycana cəlb etmək. 
Bu gün bu var. Azərbaycanda neft hasilatı ildən-ilə artır. Neft 
Fondu yaradılıbdır və o, şəffaf, ictimaiyyət üçün açıq bir 
qurumdur. Neft Fonduna nə qədər vəsait yığıldığını 
Azərbaycanın hər bir vətəndaşı bilir. Çünki bu barədə mütəmadi 
qaydada məlumat dərc olunur. Bu şəffaflıq, aşkarlıq, əlbəttə ki, 
bizə çox lazımdır. Hamı bilməlidir ki, ölkənin nəyi var, haraya 
və necə xərclənir. İctimai nəzarət çox güclü olmalıdır. Xüsusilə 
Azərbaycana daha böyük həcmdə vəsaitin daxil olacağı indiki 
mərhələdə. 
Azərbaycanın neft strategiyası uğurla icra edilir. Bakı–Tbilisi–
Ceyhan neft kəməri, Bakı–Tbilisi–Ərzurum qaz kəməri bu il 
istismara veriləcəkdir. Bizim enerji daşıyıcılarımız dünya bazarına, 
Avropa bazarına çatdırılacaqdır. İlk növbədə, biz bundan çox 
böyük iqtisadi mənfəət götürəcəyik. Bu bizə imkan verəcək ki, 
ölkəmizi ən yüksək səviyyədə inkişaf etdirək və müasirləşdirək. 
Digər tərəfdən, o da heç bir şübhə doğurmur ki, Azərbaycanın 
bölgədəki, qitədəki, dünyadakı mövqeləri möhkəmlənəcəkdir. 
Çünki Azərbaycan Avropa və dünya istehlakçıları üçün çox 
önəmli ölkəyə çevrilir. Bu bizim gücümüzü, önəmimizi artırır, 
sözümüzün çəkisini artırır və milli maraqlarımıza xidmət edir. Bu 
il başa çatacaq o nəhəng layihələr eyni zamanda regionda gedən 
proseslərə çox müsbət təsir göstərəcəkdir. Çünki regional inkişaf 
 12 
meylləri artıq çox aydındır. Azərbaycan regional inkişaf 
kontekstində çox fəal rol oynayır, bütün regional layihələrin 
iştirakçısı və bir çoxunun təşəbbüskarıdır. Bizim iştirakımız 
olmadan regionda heç bir – nə siyasi, nə enerji, nə iqtisadi layihə, 
nə də nəqliyyat layihəsi həyata keçirilə bilər. 
Azərbaycan Asiyanı Avropa ilə birləşdirən körpüdür. Biz indi 
öz nəqliyyat infrastrukturumuzu möhkəmləndiririk. Müxtəlif 
şəhərlərdə yeni hava limanları tikilir, magistral yollar salınır. Bizim 
dəniz nəqliyyatımıza, dəmir yolumuza böyük investisiyalar 
qoyulur. Bir sözlə, nəqliyyat sektoru gələcəkdə çox mühüm rol 
oynayacaqdır. Regionda digər mühüm layihə də məhz bununla 
bağlıdır. Türkiyəni Azərbaycanla dəmir yolu ilə birləşdirmək – 
Bakı–Tbilisi–Qars dəmir yolunu işə salmaq indi bizim əsas 
vəzifəmizdən biridir və buna nail olacağıq. Belə olan halda, həm 
Azərbaycanla Türkiyə dəmir yolu ilə birləşir, bütün yükdaşımalar 
bu marşrutla aparılacaqdır. Eyni zamanda, bu da aydındır ki, bizim 
torpaqlarımızı zəbt edən, bizə qarşı təcavüz edən işğalçı dövlət – 
Ermənistan bütün bu layihələrdən kənarda qalacaqdır. 
Biz heç vaxt imkan verə bilmərik ki, torpaqlarımızı zəbt 
edən ölkə bizimlə regional əməkdaşlıq etsin. Biz Ermənistanı 
bütün regional layihələrdən təcrid etmişik. Çünki bizim 
iştirakımız olmadan heç bir beynəlxalq layihə işləyə bilməz. 
Yenə də buna qayıtmaq istəyirəm, bu beynəlxalq, regional 
layihələr indi təkcə Azərbaycanın, yaxud da onun qonşularının 
maraqlarını təmin etmir, geniş mənada, dünya üçün əhəmiyyətli 
layihələrə çevrilir. Azərbaycanın rolu getdikcə artacaqdır. 
Bizim də məqsədimiz budur. Biz istəyirik ki, Azərbaycan 
qüdrətli dövlət olsun, Azərbaycan xalqı yaxşı, sülh şəraitində 
yaşasın, rifah içində yaşasın. Biz istəyirik ki, bütün 
qonşularımızla münasibətlərimiz yüksək səviyyədə olsun ki, 
bölgədə sabitlik pozulmasın, əməkdaşlıq olsun. Bizim 
siyasətimiz məhz buna istiqamətləndirilibdir. Bütün sahələrdə 
də biz uğurları, nailiyyətləri görürük və əminəm ki, gələcəkdə 
bunlar daha da artacaqdır. 
 13 
Bizim büdcəmiz ildən-ilə artır. İndi Azərbaycan öz iqtisa-
diyyatını tam şəkildə bazar prinsipləri əsasında qurubdur və 
ümumi daxili məhsulun çəkisində özəl sektorun payı təxminən 
75 faizdir. Nəzərə alsaq ki, bizim ümumi daxili məhsulun 
böyük hissəsini təmin edən neft-qaz sənayesi dövlət 
inhisarındadır, bu çox yüksək göstəricidir. Onu göstərir ki, 
Azərbaycanda iqtisadiyyat liberallaşıb, sahibkarlıq çox sürətlə 
inkişaf edir, özəl sektor inkişaf edir. Beləliklə, Azərbaycanda 
bazar iqtisadiyyatı prinsipləri artıq çox dərin köklər salır. 
Amma bununla yanaşı, sosial məsələlərə də böyük diqqət 
göstərilir. Əgər büdcəmizin strukturuna nəzər salsaq görərik ki, 
Azərbaycan büdcəsi sosialyönümlüdür. Yəni, bu nə deməkdir? 
O deməkdir ki, büdcənin əsas hissəsi sosial məsələlərə 
istiqamətləndirilibdir. Maaşlar, pensiyalar, sosial müavinətlər, 
humanitar sahəyə – təhsilə, səhiyyəyə və s. ayrılan xərclər artır. 
Bu sintezdir. Bazar iqtisadiyyatının önəmini heç kim inkar edə 
bilməz. Uzun illər sosializm və kapitalizm sistemlərinin 
toqquşması da nə ilə nəticələndi, biz hamımız onu yaxşı bilirik. 
Yəni hər bir ölkənin uğurlu, uzunmüddətli inkişafını ancaq 
bazar iqtisadiyyatı prinsipləri təmin edə bilər. Əgər biz öz 
fəaliyyətimizi yalnız bu sahə ilə məhdudlaşdırsaq, onda 
Azərbaycanda ədalətli inkişaf gedə bilməz. Biz daim sosial 
sektora, sosial sahəyə çox böyük diqqət göstərməliyik. Çünki 
biz insanlar üçün yaşayırıq. Bizim məqsədimiz insanlara xidmət 
etməkdir. Mən şəxsən öz vəzifəmi məhz bunda görürəm. Bu, 
böyük vəzifədir, böyük məsuliyyətdir, xalq qarşısında 
məsuliyyətdir. Mən xalq qarşısında məsuliyyət daşıyıram. Ona 
görə çalışmalıyam ki, Azərbaycan xalqı, onun hər bir vətəndaşı 
gündəlik həyatında korluq, çətinlik çəkməsin, problemlə 
üzləşməsin. 
Yoxsulluq şəraitində yaşayanların sayının kəskin şəkildə 
aşağı salınması, işsizliyin aradan qaldırılması bu məqsədləri 
güdür. Ona görə sosial sahə bizim işimizdə çox böyük yer tutur 
və gələcəkdə bu sahəyə daha da böyük investisiyalar 
qoyulacaqdır. 
 14 
İndi o dövr keçir ki, Azərbaycanın yalnız və yalnız xarici 
sərmayədən asılı olduğu, yaxud da ölkənin inkişafını xaricdən 
gələn sərmayənin müəyyən etdiyi dövr indi arxada qalır. Biz 
artıq o dövrü yavaş-yavaş bitiririk. Ancaq yenə də çox 
maraqlıyıq və çalışmalıyıq ki, Azərbaycana daha da böyük 
həcmdə xarici sərmayə gətirək. Sizə bir rəqəm də gətirə 
bilərəm, xarici sərmayələrin adambaşına düşən həcminə görə 
Azərbaycan bütün bölgədə  birinci yerdədir. Yəni bizim liberal 
siyasətimiz, sərmayə mühitinin əlverişli olması, sərmayələrin 
qorunması bu nəticələrə gətirib çıxarıbdır. Ancaq indi öz 
imkanlarımız da var, biz daha çox öz gücümüzə güvənməliyik. 
Çünki buna imkan var. Bir də ki, 15 illik müstəqillik tarixi bizə 
hər şeyi açıq-aydın göstərdi. Biz özümüz möhkəmlənməliyik, 
güclənməliyik. Yalnız o təqdirdə Azərbaycan zəngin, qüdrətli 
dövlətə çevriləcəkdir. 
Əlbəttə ki, sosial sahədə də işlər davam etdiriləcəkdir. 
Diqqətimizin böyük hissəsi Azərbaycanda ən çətin vəziyyətdə 
yaşayan insanların həyat səviyyəsinin yaxşılaşdırılmasına 
yönəldilibdir. Ermənistanın işğalından əziyyət çəkən qaçqınlar, 
köçkünlər ən çətin vəziyyətdə yaşayanlardır. Onlar üçün yeni 
şəhərciklər salınır, yeni binalar tikilir. Bu yaxınlarda Ağdam 
rayonunda yeni qəsəbənin açılışında iştirak edirdim. Mən iki il 
yarım bundan əvvəl demişəm ki, Azərbaycanda bir dənə də 
çadır şəhərciyi qalmayacaqdır. Bu istiqamətdə işlər görülür. 
Yəqin ki, gələn il bütün çadır şəhərcikləri ləğv ediləcək və 
onların əvəzinə ən müasir tələblərə cavab verən evləri, 
xəstəxanaları, uşaq bağçaları, məktəbləri, yolları, su, enerji 
təchizatı, bir sözlə, bütün infrastrukturu olan gözəl şəhərciklər 
salınacaqdır. Bu bizim vəzifəmizdir və onu yerinə yetirəcəyik. 
Ancaq bunlar müvəqqəti tədbirlərdir. Bizim torpaqlarımız 
işğaldan azad olunandan sonra yeni şəhərlər tikəcəyik. Çünki 
işğal olunmuş torpaqlarda bütün binalar dağıdılıbdır. Erməni 
vandalları bütün binaları, orada olan bütün qəbiristanlıqları, 
məscidləri, məktəbləri, tarixi abidələri – hamısını dağıdıblar. Bu 
vəhşilikdir. Biz torpaqlarımızı azad edəndən sonra o bölgələri 
 15 
yenidən bərpa edəcəyik. Bizim iqtisadiyyatımız buna imkan 
verəcəkdir. 
Bildiyiniz kimi, Ermənistan–Azərbaycan, Dağlıq Qarabağ 
münaqişəsi uzun illərdir ki, öz həllini tapmır. Düzdür, danışıqlar 
gedir, atəşkəs əldə ediləndən sonra danışıqların mərhələləri 
olubdur. Bir neçə dəfə sanki tərəflərin mövqeləri də 
yaxınlaşmışdır. Ancaq nəticə etibarilə münaqişə öz həllini 
tapmır. Biz 12 ildir ki, sülh danışıqlarına sadiqik. 12 ildir 
Ermənistanla Azərbaycan arasında atəşkəs rejimi var. Biz bu 
danışıqların bir nəticə verəcəyini ümid edərək, onlarda iştirak 
edirik. Ancaq nə vaxta qədər?! Bu proses əbədi ola bilməz. 
Çünki Azərbaycan xalqının və iqtidarının səbri tükənir. Biz sülh 
prosesinə sadiqik, danışıqlarda iştirakımız bunu bir daha 
göstərir. Biz istəyirik ki, bu məsələni müharibə yolu ilə yox, 
sülh yolu ilə həll edək. Bizim bütün səylərimiz, addımlarımız 
buna yönəldilibdir. 
Amma biz görəndə ki, Ermənistan tərəfi konstruktiv mövqe 
tutmur, danışıqlarda özünü səmimi aparmır, dünya 
ictimaiyyətini aldatmaq istəyir, çaşdırmaq istəyir, onda bizim 
ayrı yolumuz qalmır. Bizim başqa yolumuz yoxdur. Biz nə 
vaxta qədər sülh prosesində iştirak edəcəyik?! Mən demişəm, 
necə deyərlər, əgər son ana qədər, son sınağa qədər biz hiss 
etsək ki, imkan var, sülh prosesində iştirak edəcəyik. Əgər 
görsək ki, bu proses, sadəcə, imitasiya xarakteri daşıyır, 
Azərbaycan bu prosesdə iştirak etməyəcəkdir. Bu münaqişə 
yalnız və yalnız beynəlxalq hüquq normaları əsasında öz həllini 
tapa bilər. 
Tarixi baxımdan Dağlıq Qarabağ Azərbaycan torpağıdır və 
həmişə Azərbaycan torpağı olubdur. Ermənilər oraya XIX əsrin 
ortalarına qədər köçürülmüşlər. Hətta Dağlıq Qarabağın özündə 
bunu təsdiq edən, 1978-ci ildə qoyulmuş və ermənilərin 
Qarabağa köçürülməsinin ildönümünü əks etdirən abidə də var 
idi. Sonra ermənilər onu vurub dağıtdılar. Ermənilər bizim 
torpaqlarımıza qonaq kimi gəlmişdilər. Ondan sonra orada əhali 
baxımından üstünlük əldə edərək, separatizm meyllərinə təkan 
 16 
verdilər. Davakar separatizm və Ermənistanın təcavüzkar, 
işğalçı siyasəti indi Azərbaycan torpaqlarının işğal olunmasına 
gətirib çıxarıbdır. 
Beynəlxalq hüquq normaları hamı üçün eyni olmalıdır. Heç 
kim heç bir müstəsna yanaşmaya, yaxud da hüquqa malik ola 
bilməz. Beynəlxalq hüquq normaları tələb edir ki, Azərbaycanın 
ərazi bütövlüyü bərpa olunmalıdır. Bizim ərazi bütövlüyümüz 
bütün dünya tərəfindən qəbul edilir, Birləşmiş Millətlər 
Təşkilatı tərəfindən, bütün təşkilatlar tərəfindən tanınmışdır. 
Ona görə Ermənistanın işğalçı qüvvələri işğal olunmuş 
torpaqlardan çıxmalıdır, Azərbaycan vətəndaşları öz dədə-baba 
torpaqlarına, o cümlədən Dağlıq Qarabağa qayıtmalıdırlar. 
Ondan sonra Ermənistanla Azərbaycan arasında normal 
münasibətlər bərpa oluna bilər. Biz ancaq bu yolla sülh sazişinə 
imkan verə bilərik. Biz Dağlıq Qarabağın heç vaxt – nə bü gün, 
nə sabah, nə 10 ildən sonra, nə də 100 ildən sonra 
Azərbaycandan ayrılmasına razılıq verməyəcəyik. 
Biz zərərçəkən tərəfik. Ermənistan bizə qarşı etnik təmiz-
ləmə siyasəti aparıbdır və vaxt gələcək, onlar buna görə bey-
nəlxalq ictimaiyyət qarşısında cavab verəcəklər. Biz onlara 
imkan veririk ki, əgər onlar konstruktiv təkliflərə razılıq 
versələr, Minsk qrupunun həmsədrləri tərəfindən irəli sürülmüş 
yeni çərçivəyə razılıq versələr, Praqa prosesində səmimi şəkildə 
iştirak etsələr, onda, Dağlıq Qarabağdakı ermənilərin 
təhlükəsizliyi, rahat yaşaması təmin olunacaqdır. 
Dünyada mövcud olan çox müsbət təcrübə – milli azlıqlar 
üçün muxtariyyət təcrübəsi. Avropanın özündə də muxtariy-
yətlər var. Bir sıra başqa ölkələrdə də var. Muxtariyyət o demək 
deyil ki, sən separatizmlə məşğul olasan və yaşadığın torpağı o 
ölkədən ayırasan. Müxtəlif ölkələrdə muxtariyyət var, onun öz 
qayda-qanunları, tənzimləyici mexanizmləri var. Ancaq 
muxtariyyət bir, separatizm isə tamamilə başqa şeydir. 
Muxtariyyət mümkündür və dünyada mövcud olan müsbət 
təcrübə, əlbəttə, münaqişə ilə əlaqədar da tətbiq olunmalıdır. 
 17 
Yenə də deyirəm, bu bizim prinsipial mövqeyimizdir və bu 
mövqedən heç vaxt dönməyəcəyik. Ancaq o da həqiqətdir ki, 12 
ildir atəşkəs rejimi var və münaqişə öz həllini tapmır. Belə olan 
halda biz nə etməliyik? Bu barədə artıq Azərbaycanda, iqtidarda 
məsləhətləşmələr gedir. Əgər biz görsək ki, Ermənistan sülh 
prosesini pozmaq niyyətindədir və buna gətirib çıxaracaq, onda, 
əlbəttə ki, Azərbaycan öz siyasətində sülh prosesində iştirak 
məsələsinə yenidən baxmalı olacaqdır. 
Ancaq bununla yanaşı, iqtisadiyyatı inkişaf etdirməklə 
yanaşı, biz ordu quruculuğunu da möhkəmləndiririk. Son illər 
ərzində bu sahəyə böyük diqqət göstərilir. Sizə deyə bilərəm ki, 
Azərbaycanın hərbi büdcəsi ildən-ilə artır. 2005-ci ildə 2004-cü 
ilə nisbətən 70 faiz artmışdır. 2006-cı ildə 2005-ci illə 
müqayisədə 100 faiz, yəni 2 dəfə artmışdır. 2007-ci ildə daha da 
çox artacaqdır. İndi bizim hərbi büdcəmiz 600 milyon dollara 
bərabərdir. Mən vəzifə qoymuşam ki, yaxın zamanlarda bizim 
hərbi büdcəmiz Ermənistanın bütün büdcəsinə bərabər olsun. 
Ermənistan bizimlə heç vaxt rəqabət apara bilməyəcəkdir. 
Ermənistan rəhbərliyi bunu nə qədər tez başa düşsə, onlar üçün 
də bir o qədər sərfəli olacaqdır. Çünki Azərbaycan inkişafdadır. 
Azərbaycanda siyasi proseslər sürətlə gedir və demokratikləşmə 
prosesləri gedir. Beynəlxalq təşkilatlarla əməkdaşlığımız 
möhkəmlənir. Avroatlantik strukturlarına inteqrasiya 
siyasətimiz uğurla gedir. Avropa İttifaqı ilə «Yeni qonşuluq 
siyasəti» çərçivəsində tədbirlər planı hazırlanır. NATO ilə 
«Fərdi tərəfdaşlığın fəaliyyət planı» hazırdır və yaxın vaxtlarda 
icra ediləcəkdir. 
Digər beynəlxalq təşkilatlarda Azərbaycan mövqelərini 
möhkəmləndirir. Avropa Şurası keçən ilin yanvarında Er-
mənistan–Azərbaycan, Dağlıq Qarabağ münaqişəsinə dair çox 
mühüm qətnamə qəbul etmişdir və orada ilk dəfə qeyd 
olunmuşdur ki, Ermənistan Azərbaycan torpaqlarını zəbt 
edibdir. Bu vaxta qədər müxtəlif təşkilatlarda deyilirdi ki, 
hansısa erməni qüvvələri və bu çox mücərrəd bir termin idi. 
Avropa Şurasının qətnaməsində açıq göstərilmişdir ki, Avropa 
 18 
Şurasının üzvü olan bir ölkə Avropa Şurasının üzvü olan digər 
ölkəyə qarşı təcavüz edib və bu təcavüz nəticəsində etnik 
təmizləmə halları olub, torpaqların 20 faizi işğal edilib və bir 
milyon qaçqın-köçkün yaranıbdır. Yəni, bu çox mühüm bir 
qətnamədir. 
Azərbaycan İslam Konfransı Təşkilatında çox fəaldır və 
islam dünyası ilə əlaqələrimiz daha da möhkəmlənir. Bu sahəyə 
böyük önəm veririk. Müsəlman ölkələrinə mənim səfərlərim və 
o ölkələrdən qonaqların Azərbaycana səfərləri bizim 
həmrəyliyimizi daha da möhkəmləndirir. Biz digər təşkilatlarda, 
regional müstəvidə GUAM təşkilatında, MDB-də də fəalıq. 
Yəni siyasi proseslər, Azərbaycanın artan mövqeləri, artan 
önəmi və ölkədə gedən demokratikləşmə, xalqla iqtidar arasında 
olan birlik, vəhdət bizim mövqelərimizi möhkəmləndirir. 
Digər tərəfdən, iqtisadi potensial baxımından Ermənistanla 
Azərbaycan arasında olan uçurum ildən-ilə daha da 
dərinləşəcəkdir. Bizim proqramlarımızın əsas məqsədi ondan 
ibarətdir ki, çox qısa müddət ərzində iqtisadi potensialımızı 
gücləndirək ki, Qarabağ məsələsində mövqelərimiz daha da 
möhkəm olsun. Əgər bu olmasa, əgər iqtisadi artım olmasa, 
maliyyə intizamı möhkəmlənməsə, Azərbaycanda çox cəsarətli 
iqtisadi islahatlar aparılmasa, biz büdcəni haradan dolduracağıq, 
orduya bu qədər pulu haradan ayıra biləcəyik? İqtisadi potensial 
da bizim tərəfimizdədir və ildən-ilə bizim büdcəmiz artacaq və 
bütün hərbi xərclər də artacaqdır. 
Məsələnin ikinci tərəfi. Azərbaycanın dünyada artan möv-
qeləri. Xüsusilə enerji daşıyıcıları ilə bağlı bəzi bölgələrdəki 
ixtilaflar, ziddiyyətlər və problemlər artıq Azərbaycanı dünyada 
alternativ enerji daşıyıcıları nəql edən ölkə kimi təqdim edir. 
Biz bunu hiss edirik. Əgər iki il bundan əvvəl biz Avropa 
ölkələri ilə danışıqlarda, sadəcə olaraq, müəyyən istiqamətləri 
müəyyən edirdiksə və danışıqlar daha çox nəzəri xarakter 
daşıyırdısa, indi praktiki xarakter daşıyır. İndi Azərbaycanın 
nefti və qazı Avropaya nəql ediləcək və hər iki tərəf bunda çox 
maraqlıdır. Yəni Azərbaycan dövlət kimi, əlbəttə ki, Ermənis-
 19 
tanla heç cür müqayisə edilə bilməz. Ermənistan bütün regional 
layihələrdən təcrid olunmuş vəziyyətdədir. Ona görə ki, biz on-
ları təcrid etmişik. Ermənistanın inkişaf potensialı çox məhdud-
dur, faktiki olaraq yoxdur. İnvestisiya qoyulmur, əhali oradan 
gedir, yoxsulluq ölkəni bürüyür. Ermənistanın işğalçı siyasəti, 
əsassız iddiaları öz xalqına nə vaxta qədər mənfi təsir 
göstərəcəkdir?! Ona görə Dağlıq Qarabağ məsələsinin həlli, 
Azərbaycanın ərazi bütövlüyünün bərpası Ermənistan xalqına 
da xidmət göstərəcəkdir. Onlar da bu çətin vəziyyətdən çıxa, 
regionda gedən proseslərdə iştirak edə və ölkələrə normal qonşu 
ola bilərlər. 
İndi baxın, onların hansı qonşu ilə normal münasibətləri var? 
Heç biri ilə. Azərbaycanın isə bütün qonşuları ilə çox açıq, 
səmimi münasibətləri var. Çünki biz əməkdaşlığa açığıq. 
Altdan-altdan heç kimə qarşı heç bir təxribat törətmirik, 
separatizmlə məşğul olmuruq. Əksinə, Azərbaycan ölkədə 
yaşayan bütün xalqların doğma vətənidir. Azərbaycan çox-
millətli ölkədir. Burada müxtəlif dinlərin nümayəndələri bir ailə 
kimi yaşayırlar. Azərbaycanda nə milli, nə dini zəmində heç 
vaxt problem olmamışdır və olmayacaqdır. Bu bizim strateji 
xəttimizdir. Azərbaycanda bütün xalqlar, bütün dinlərin nüma-
yəndələri bir ailə kimi yaşayırlar. 
Amma Ermənistana baxın – monodövlətdir, orada heç bir 
başqa millət yaşaya bilmir. Orada sovet vaxtında deyəsən 90 
faiz idi, indi doxsan doqquz onda neçə faiz erməni yaşayır. 
Başqa insanlar, başqa millətə mənsub olanlar orada yaşaya 
bilmirlər. Onlar bu siyasətdən əl çəkməlidirlər. Bu siyasət onları 
uçuruma aparır. 
Biz öz tədbirlərimizi görməliyik, biz möhkəmlənməliyik. 
Azərbaycan öz iqtisadi potensialını, hərbi potensialını, siyasi 
imkanlarını tam şəkildə işə salır. Biz hər istiqamətdə çox 
sürətlə, düşünülmüş proqram və konsepsiya əsasında irəlilə-
yirik. Yenə də qeyd etmək istəyirəm ki, bu istiqamətdə Azər-
baycan diasporunun çox böyük rolu var. Mən istəyirəm ki, həm 
Azərbaycanın dünyada təbliğ edilməsində, Azərbaycan hə-
 20 
qiqətlərinin Dünya Birliyinə çatdırılmasında, azərbaycanlıların 
yaşadıqları ölkələrin ictimai-siyasi həyatında bu rol daha da 
güclü olsun. 
Məsələn, mən çox istəyirəm ki, azərbaycanlılar yaşadıqları 
bütün ölkələrin siyasi həyatında daha fəal rol oynasınlar. Siyasi 
partiyalara üzv olsunlar. Çalışsınlar ki, o ölkələrin 
qanunvericilik orqanlarına seçilsinlər. Bu bizim mövqelərimizi 
möhkəmləndirir. 
İqtisadi sahədə bizim mövqelərimiz çox möhkəmdir. Bu da 
çox önəmlidir və bizim imkanlarımızı daha da artırır. İndi gərək 
biz siyasi müstəvidə möhkəmlənək. Buna da gözəl zəmin var. 
Çünki iqtisadi baza olandan sonra siyasi proseslərdə iştirak 
etmək daha da asan olacaq və mən sizi bu işə də dəvət edirəm. 
Bizim diasporumuz həm siyasi, həm də iqtisadi proseslərdə fəal 
iştirak etməklə Azərbaycanın mövqelərini daha da möhkəm-
ləndirəcək ki, gücümüz daha da artsın. Bizim gücümüz sizin 
fəaliyyətinizdir. Sizin isə gücünüz Azərbaycan dövlətinin güclü 
olmasıdır. Azərbaycan dövləti nə qədər güclü olsa, sizin mövqe-
ləriniz də bir o qədər güclü olacaqdır. Azərbaycanlıların yığcam 
yaşadıqları, yaxud da çox böyük sayda yaşadıqları ölkələrin 
dövlət, hökumət başçıları ilə mənim bu barədə çox geniş 
söhbətlərim olubdur. Elə bir görüş olmayıbdır ki, biz bu 
məsələyə toxunmayaq. Elə bir tədbir olmayıb ki, mən bu 
mövzunu dilə gətirməyim. Hər dəfə bunu edirəm və edəcəyəm. 
Çünki bu bizim xalqımızın nüfuzunu möhkəmləndirir. 
Azərbaycan xalqı böyük xalqdır. Biz 50 milyonuq. Bu, dün-
ya miqyasında böyük xalqdır. Bizim hamımızın bir Vətəni var – 
Azərbaycan. Çalışmalıyıq ki, doğma Vətənimizi 
möhkəmləndirək, zənginləşdirək, qüdrətli dövlətə çevirək. Bu 
işdə hamımıza uğurlar diləyirəm. 
Sağ olun. 
 
 21 
 
 
 
DÜNYA AZƏRBAYCANLILARININ  
II QURULTAYI İŞTİRAKÇILARININ  
ŞƏRƏFİNƏ TƏŞKİL EDİLMİŞ RƏSMİ QƏBULDA 
NİTQ 
 
Bakı, «Fidan» sarayı 
 
16 mart 2006-cı il 
 
Əziz dostlar! 
Hörmətli qonaqlar! 
Xanımlar və cənablar! 
Bizim qurultayımız başa çatdı, öz işini yekunlaşdırdı və 
bütün günü biz bərabər idik. Qurultayın çox böyük əhəmiyyəti 
var, tarixi əhəmiyyəti var. İkinci dəfədir ki, dünya 
azərbaycanlıları bir araya gəlirlər, öz problemlərini bölüşürlər, 
öz fikirlərini ifadə edirlər. 
Qurultayda həm nailiyyətlər haqqında çıxışlar oldu, eyni 
zamanda, bizim qarşımızda duran problemlər də müzakirə 
edildi. Bu da çox vacibdir. Çünki qurultayın əsas məqsədi son 5 
il ərzində görülən işlərə qiymət vermək, onları təhlil etmək, əldə 
olunmuş nailiyyətləri ifadə etmək və eyni zamanda, mövcud 
olan problemləri də üzə çıxarmaq, müzakirə etmək, onların həlli 
yollarını aramaq və müəyyənləşdirmək idi. Mən hesab edirəm 
ki, bu iki məqsəd həm çıxışlarda, həm də qurultayın 
sənədlərində öz əksini tapdı. Qurultaydan sonra bizim xaricdəki 
diasporlarımız daha mütəşəkkil şəkildə fəaliyyət göstərəcək, 
azərbaycanlılar bir-birilə daha sıx bağlı olacaqlar. 
Xalqımız uzun illər idi ki, öz dövlət müstəqilliyindən 
məhrum olmuşdu. Azərbaycan müstəqil dövlət kimi, cəmi 15 
ildir yaşayır. Fikirləşəndə ki, hansı amillər bizi millət kimi 
qoruyub saxladı və möhkəmləndirdi, əlbəttə ki, ilk növbədə, bir 
 22 
neçə amil haqqında söz demək mümkündür. İlk növbədə, bizim 
dilimiz, doğma Azərbaycan dili, bizim mədəniyyətimiz, 
ədəbiyyatımız, incəsənətimiz, tariximiz – bu amillər azər-
baycanlıları qorudu, saxladı, möhkəmləndirdi. Bu gün müstəqil 
dövlət kimi, Azərbaycan öz siyasətini xalqımızın iradəsinə 
əsaslanaraq uğurla aparır. 
Mən sizin hamınızı bir daha ürəkdən salamlayıram. Çox 
məmnunam ki, bu gözəl gündə biz birlikdəyik. Siz qurultaydan 
sonra öz yaşadığınız ölkələrə qayıdacaqsınız. Əlbəttə ki, öz 
fikirlərinizi, öz ideyalarınızı orada yaşayan soydaşlarınıza 
çatdıracaqsınız. Ümidvaram ki, bu qurultay və onun qərarları, 
qəbul edilmiş sənədlər bizi daha da sıx birləşdirəcəkdir. 
Sizdən xahiş edirəm ki, xaricdə yaşayan bütün azərbay-
canlılara Azərbaycandan salam çatdırasınız, mənim salamlarımı 
çatdırasınız. Bu bizim hamımızın Vətənidir. Arzu edirəm ki, 
heç kimin heç bir problemi olmasın. Arzu edirəm ki, 
yaşadığınız ölkələrdə işiniz daha da avand olsun, daha da 
yüksək nailiyyətlərə çatasınız. Amma, Allah eləməsin, hansısa 
bir problemlə üzləşsəniz, bilin ki, doğma Azərbaycan var, sizin 
doğma torpağınız var, dövlət var. Sizi burada qarşılamağa hər 
zaman hazırıq. 
Mən bu badələri dünya azərbaycanlılarının şərəfinə qal-
dırmaq istəyirəm. Dünya azərbaycanlılarının birliyinin şərəfinə 
qaldırmaq istəyirəm. Bizimlə bərabər qurultayda iştirak etmiş 
bütün nümayəndələrə, bütün qonaqlara, ölkəmizi sevən bütün 
insanlara, Azərbaycana müxtəlif ölkələrdə dayaq olan insanlara, 
təşkilatlara öz minnətdarlığımı bildirmək istəyirəm. Əmin 
olduğumuzu bildirmək istəyirəm ki, Azərbaycan bundan sonra 
da inamla inkişaf edəcəkdir. Azərbaycan dövləti 
möhkəmlənəcək, zənginləşəcək və Azərbaycan xalqı sülh, rifah 
şəraitində yaşayacaqdır. 
Sağ olun. 
 23 
 
 
 
AVROPA İTTİFAQININ CƏNUBİ QAFQAZ ÜZRƏ 
XÜSUSİ NÜMAYƏNDƏSİ  
PETER SEMNEBEYİN BAŞÇILIQ ETDİYİ 
NÜMAYƏNDƏ HEYƏTİ İLƏ GÖRÜŞ 
 
Prezident sarayı 
 
17 mart 2006-cı il 
 
Prezident İlham Əliyev Peter Semnebeyi Avropa İtti-
faqının Cənubi Qafqaz üzrə xüsusi nümayəndəsi vəzifəsinə tə-
yin edilməsi münasibətilə təbrik etdi və ona bu fəaliyyətində 
müvəffəqiyyətlər arzuladı. Prezident İlham Əliyev Azərbaycan 
ilə Avropa İttifaqı arasındakı münasibətlərin uğurla inkişaf 
etdiyini vurğuladı və bu münasibətlərin bundan sonra da 
möhkəmlənəcəyinə ümidvar olduğunu bildirdi. O, iki il öncə 
Brüsselə etdiyi səfəri və Avropa İttifaqının sabiq sədrinin 
Azərbaycana səfərini məmnunluqla xatırladaraq, qarşılıqlı 
səfərlərin əlaqələrimizin inkişafına dəyərli töhfə verdiyini qeyd 
etdi. Dövlətimizin başçısı Avropa İttifaqının «Yeni qonşuluq 
siyasəti»nin həyata keçirilməsi, enerji məsələləri, Cənubi 
Qafqazdakı münaqişələrin həlli məsələlərində fəal iştirak 
etdiyini vurğuladı. 
Peter Semnebey yeni vəzifəyə təyin olunduqdan sonra regiona 
ilk səfərini Azərbaycana etdiyini bildirdi. Qonaq Avropa 
İttifaqının Cənubi Qafqaz regionuna marağının getdikcə 
artdığını qeyd etdi. O, təmsil etdiyi qurum ilə Azərbaycan 
arasındakı münasibətlərin bundan sonra da inkişaf etdiriləcəyinə 
əminliyini vurğuladı. 
 
 24 
 
 
 
LATVİYANIN CƏMİYYƏTİN İNTEQRASİYASI 
MƏSƏLƏLƏRİNDƏ XÜSUSİ TAPŞIRIQLAR ÜZRƏ 
NAZİRİ AYNARS LATKOVSKİSİN BAŞÇILIQ 
ETDİYİ NÜMAYƏNDƏ HEYƏTİ  
İLƏ GÖRÜŞ 
 
Prezident sarayı 
 
17 mart 2006-cı il 
 
Prezident İlham Əliyev Dünya azərbaycanlılarının II qu-
rultayında Latviya nümayəndə heyətinin geniş tərkibdə 
iştirakından məmnunluğunu ifadə etdi. Prezident İlham Əliyev 
ölkələrimiz arasındakı münasibətlərin uğurla inkişaf etdiyini 
vurğuladı. O, Latviya prezidentinin Azərbaycana səfərini və bu 
səfər çərçivəsində biznes-forumun təşkil edildiyini məmnunluqla 
xatırladı. Prezident İlham Əliyev ölkələrimiz arasındakı 
münasibətlərin bundan sonra da inkişaf edəcəyinə ümidvar 
olduğunu bildirdi. 
Aynars Latkovskis Dünya azərbaycanlılarının II qurultayına 
dəvət olunduqları üçün prezident İlham Əliyevə təşəkkürünü 
bildirdi. Qonaq Latviyada yaşayan azərbaycanlıların ölkənin 
ictimai, iqtisadi həyatında və digər sahələrdə fəal iştirak 
etdiyini söylədi. O, ölkələrimiz arasındakı əlaqələrin bundan 
sonra da genişlənəcəyinə əminliyini vurğuladı. 
 
 25 
 
 
 
TÜRKİYƏNİN MƏRMƏRƏ QRUPU STRATEJİ VƏ 
SOSİAL ARAŞDIRMALAR VƏQFİNİN SƏDRİ 
AKKAN SÜVƏRİN RƏHBƏRLİK ETDİYİ 
NÜMAYƏNDƏ HEYƏTİ İLƏ GÖRÜŞ 
 
Prezident sarayı 
 
17 mart 2006-cı il 
 
Prezident İlham Əliyev Dünya azərbaycanlılarının II 
qurultayının keçirilməsinin təkcə ölkəmiz üçün deyil, bütün 
dünyada yaşayan azərbaycanlıların həyatında çox əlamətdar 
bir hadisə olduğunu vurğuladı. O bu tədbirdə dost və qardaş 
ölkə olan Türkiyədən böyük tərkibdə nümayəndə heyətinin 
iştirakından məmnunluğunu ifadə etdi. 
Nümayəndə heyətinin rəhbəri Akkan Süvər Dünya azərbay-
canlılarının II qurultayının keçirilməsinin böyük önəm 
daşıdığını vurğulayaraq, tədbirdə prezident İlham Əliyevin nit-
qinin qurultay iştirakçılarında çox dərin təəssürat yaratdığını 
bildirdi. 
 
 
 26 
 
 
 
NOVRUZ BAYRAMI MÜNASİBƏTİLƏ                              
AZƏRBAYCAN XALQINA TƏBRİK  
 
Hörmətli həmvətənlər! 
Xalqımızın əziz Novruz bayramı münasibətilə hamınızı 
ürəkdən təbrik edir, hər birinizə gözəl bahar əhval-ruhiyyəsi 
arzulayıram.  
Novruz bayramı ulu əcdadlarımızın bizə gözəl yadigarıdır. 
Azərbaycan torpağında bu bayram çox qədim zamanlardan əsl 
milli bayram kimi qeyd olunmuşdur. Xalqımız yazın gəlişini 
ilaxır çərşənbələrdən Novruz axşamınadək kütləvi şənlik və 
mərasimlərlə qarşılamış, təbiətin canlanması ilə başlayan hər 
yeni ilin firavanlıq, xoşbəxtlik və əmin-amanlıq gətirməsini 
arzulamışdır. 
Novruz bayramı Azərbaycan xalqının gələcəyə inam hissini, 
ürək açıqlığını, qonaqsevərliyini, ünsiyyət, mehribançılıq və 
dostluq duyğularını özündə toplamışdır. Hər kəsin layiqincə 
qarşılamağa çalışdığı Bahar bayramında insanın fikri, əməli və 
istəyi təzələnir, könüllərdə saf duyğular oyanır. Dünya haqqında 
ilkin təsəvvürlərlə bağlı olan bu bayram mənəvi gözəlliyi, 
mərhəməti və xeyirxahlığı təcəssüm etdirir.  
Tarix boyu heç bir qüvvə Novruz bayramını xalqımızın 
əlindən almağa, onu insanlarımızın qəlbindən, zehnindən çıxar-
mağa müvəffəq ola bilməmişdir. Azərbaycan xalqı Novruz 
adət-ənənələrini göz bəbəyi kimi qorumuş, onları yaşadaraq bu 
günümüzə çatdırmışdır. XXI əsrə taleyini arzularına uyğun 
şəkildə quran azad ölkə kimi qədəm qoymuş Azərbaycanda 
uzun illərdən bəri bu bayram dövlət səviyyəsində təntənə ilə 
keçirilir.  
Dünyanın müxtəlif guşələrində yaşayan soydaşlarımız milli 
birliyin həqiqi rəmzinə çevrilmiş Bahar bayramını səbirsizliklə 
gözləyir və böyük ruh yüksəkliyi ilə qeyd edirlər. Qoy builki 
 27 
Novruz bayramı ərəfəsində Dünya azərbaycanlılarının Bakıda 
keçirilmiş ikinci qurultayı da milli həmrəylik işinə öz töhfəsini 
versin, azərbaycançılıq məfkurəsi ətrafında göstəriləcək səylər 
və əməli işlərlə əlamətdar olsun. 
Vətənimizin müstəqilliyi və ərazi bütövlüyü uğrunda 
canlarından keçənlərin əziz xatirəsini bu bayram günlərində 
dərin ehtiramla bir daha yad edirik. İnanıram ki, Azərbaycanın 
yüksək inkişaf tempinə malik güclü ölkə olması yolunda atılan 
hər yeni və qətiyyətli addım şəhidlərimizin ruhlarını şad edə-
cəkdir. 
Əziz bacılar və qardaşlar!  
Üzümüzə gələn bu yaz ətirli bayramda hamınıza cansağlığı, 
xoşbəxtlik və uğurlar diləyirəm. 
Bahar bayramınız mübarək olsun! 
 
İLHAM ƏLİYEV 
Azərbaycan Respublikasının Prezidenti  
 
Bakı şəhəri, 18 mart 2006-cı il 
 
 
 
 28 
 
 
 
AZƏRBAYCAN RESPUBLİKASININ PREZİDENTİ  
İLHAM ƏLİYEV                                       
RESPUBLİKA MUZEY MƏRKƏZİNDƏ  
 
18 mart 2006-cı il 
 
Azərbaycan Respublikasının Prezidenti İlham Əliyev 
martın 18-də Respublika Muzey Mərkəzində olmuşdur.  
Dövlətimizin başçısı Muzey Mərkəzinin yerləşdiyi binanın 
xarici görünüşünə diqqət yetirdi. Bakının mərkəzində, dəniz-
kənarı Milli parkla üzbəüz yerləşən bu bina 1960-cı ildə 
tikilmişdir. 1991-ci ildən etibarən burada üç muzey və İncəsənət 
Qalereyası yerləşir.  
Prezident İlham Əliyev əvvəlcə Azərbaycan Xalçası və 
Xalq Tətbiqi Sənəti Dövlət Muzeyinin fondunda saxlanılan 
xalçalara və buradakı şəraitə baxdı. 
Dövlətimizin başçısı dedi ki, bu muzeyin ayrıca binası 
olmalıdır. Çünki xalça muzeyi doğrudan da dünyada yeganə 
muzeylərdəndir. Azərbaycan prezidenti mədəniyyətimizi ilmə-
lərdə yaşadan bu sənət növünün nümunələrinin daha etibarlı 
qorunması üçün ən yüksək şərait yaradılacağını bildirdi və 
bunun üçün lazımi təkliflər hazırlayıb təqdim olunmasını tap-
şırdı.  
15 minə qədər eksponatın toplandığı muzeydə Azərbaycan 
xalçaçılıq sənəti məktəblərinin ayrı-ayrı dövrlərə şahidlik edən 
ən müxtəlif çeşnili nümunələri, milli geyimlər, bədii tikmələr, 
zərgərlik məmulatı, bədii metal, ağac və daş üzərində oyma 
sənəti nümunələri nümayiş etdirilir. Ümummilli liderimiz 
Heydər Əliyev bu muzeyə daim diqqət və qayğı göstərmişdir. 
Dövlətimizin başçısı muzeyin ekspozisiyası ilə tanış oldu, 
dünya muzey təcrübəsinə uyğunluğu ilə maraqlandı, ulu 
öndərin muzeyə diqqətini əks etdirən tarixi fotolara baxdı.  
 29 
Növbəti tanışlıq səhnə mədəniyyətimizin bir əsrdən artıq 
dövrünü özündə əks etdirən Azərbaycan Dövlət Teatr Muzeyi ilə 
oldu. Təxminən 127 min eksponatın qorunduğu muzey barədə 
prezidentə məlumat verildi. Dövlətimizin başçısı Azərbaycan 
teatrının tarixini özündə yaşadan bu cür eksponatların daha 
etibarlı və beynəlxalq tələblərə cavab verən şəraitdə 
saxlanılmasının vacibliyini vurğuladı və müvafiq tövsiyələrini 
verdi.  
20 mindən artıq eksponatı olan Azərbaycan İstiqlal Muzeyi 
də Muzey Mərkəzinin binasında yerləşir. Prezident İlham 
Əliyev milli azadlıq hərəkatı tarixinə, sovet repressiyasına və 
Böyük Vətən müharibəsi illərinə, XX əsrin axırlarında Azərbay-
canda milli azadlıq hərəkatına, Qarabağ müharibəsinə, 
müstəqil Azərbaycan Respublikasının tarixinə dair bölmələrə, 
ümummilli lider Heydər Əliyevin fəaliyyətini əks etdirən fo-
tolara baxdı. Prezident milli istiqlal tariximizin daha canlı və 
ətraflı təbliği üçün lazımi göstərişlərini verdi. 
Dövlətimizin başçısı xalça muzeyinin keramika fonduna da 
baxdı, buradakı şəraitlə maraqlandı. Prezident İlham Əliyev 
dedi ki, bütün muzeylərin binaları yenidən bərpa və təmir 
olunmalıdır. Lazım gələrsə, yenidən tikilməlidir. Bu bina uzun 
illər təmirsiz qalmışdır. Memarlıq baxımından çox gözəldir, 
amma bərbad vəziyyətdədir. Xalça muzeyi üçün ayrı bina 
tikilməlidir. Bütün eksponatlar yaxşı şəraitdə saxlanmalıdır. 
Əlbəttə ki, lazımi temperatur rejimi olmalıdır. Dünyada mövcud 
olan ən yüksək standart nədirsə, o da Azərbaycanda olmalıdır. 
Qısa müddətdə hərtərəfli təkliflərinizi verin.  
Sonra prezident binanın sonuncu mərtəbəsində yerləşən 
İncəsənət Qalereyası ilə tanış oldu. Qalereyanın yerləşdiyi və 
yararsız vəziyyətə düşmüş salonun əsaslı təmir edilməsinin 
zəruriliyini vurğuladı.  
Daha sonra prezident İlham Əliyev Muzey Mərkəzinin də-
yirmi salonunda Azərbaycanın tarix, mədəniyyət abidələrinin 
əsaslı təmiri, turizm mərkəzlərinin tikintisi ilə bağlı layihələrlə 
tanış oldu. Dövlətimizin başçısı vurğuladı ki, bütün muzeylər və 
 30 
teatrlar ən yüksək səviyyədə təmir olunmalıdır. Xaricdən 
memarlar, dizaynerlər, interyerlə məşğul olan mütəxəssislər 
cəlb edilməlidir. Ayrı-ayrı layihələrə baxan Azərbaycan prezi-
denti qeyd etdi ki, tarix və mədəniyyət abidələrinin bərpa və 
təmiri rəqabət şəraitində aparılmalıdır, müxtəlif təkliflər 
olmalıdır. Çoxlu tikinti-bərpa şirkətləri var. Xarici şirkətləri 
cəlb etmək olar. Amma, əlbəttə ki, dövlət orqanları tərəfindən 
bu işə nəzarət olmalıdır.  
Respublikamızın rəhbəri Qusar rayonunda yaradılacaq dağ 
xizəkçiliyi kompleksinin layihəsi ilə də tanış oldu, onun Avropa 
standartlarına uyğun icrası barədə tapşırıqlarını verdi. 
Dövlətimizin başçısı bildirdi ki, paralel olaraq mehman-
xanaların yerləri müəyyən edilib tikilməlidir. Elə olmasın ki, 
gəlib kortəbii şəkildə  hərə özü üçün tiksin. Bura beynəlxalq 
səviyyəli kurort və idman-turizm mərkəzi olmalıdır. 
Daha sonra Azərbaycan prezidenti respublikamızın gözəl 
təbiətini, tarixi keçmişini, mədəniyyətini əks etdirən qısa 
videolentə baxdı, tövsiyələrini verərək bildirdi ki, belə reklam 
çarxlarında qədim tarix, bugünkü müasirlik, təbiətimizin 
müxtəlifliyi və qədim mədəni irsimiz öz əksini tapmalıdır.  
Dövlətimizin başçısı mədəniyyətimizə və tarixi keçmişimizə 
daim həssaslıqla yanaşmağın vacibliyini vurğuladı. 
 
 31 
 
 
 
NOVRUZ BAYRAMI MÜNASİBƏTİLƏ  
ÜMUMXALQ ŞƏNLİYİNDƏ NİTQ  
 
21 mart 2006-cı il 
 
Azərbaycan torpağına bahar gəlmişdir. Ana təbiət oya-
nır, yaşıl libasını geyməyə hazırlaşır. Xalqımız baharın gəl-
məsini – Novruz bayramını çox qədim zamanlardan əsl milli 
bayram kimi qeyd edir. İlaxır çərşənbələrdən başlamış kütləvi 
şənlik və mərasimlər keçirilir, təbiətin canlanması ilə gələn hər 
təzə ilin el-obaya firavanlıq, xoşbəxtlik və əmin-amanlıq gətir-
məsi arzulanır. Azərbaycan xalqı min illər boyu qoruyub 
saxladığı milli-mənəvi dəyərlərinin ən gözəl nümunələrindən 
olan bu əziz bayramı bu il də hər yerdə böyük sevinc və fərəhlə 
qarşılayır.   
Həmişə olduğu kimi, bu dəfə də baharın gəlişi münasibətilə ən 
izdihamlı bayram şənlikləri ölkəmizin paytaxtı Bakıda keçiril-
mişdir. Martın 21-də qədim İçərişəhərin darvazaları qarşısında – 
Gənclər meydanında bayram münasibətilə böyük mərasim təşkil 
olunmuşdu. Meydanda Novruz tonqalı şölələnirdi. Ətrafdakı 
binaları, əsrlərin şahidi olan qədim qala divarlarını al-əlvan pla-
katlar, şüarlar bəzəyirdi. Azərbaycan prezidenti İlham Əliyev, 
xanımı Mehriban Əliyeva, qızları Leyla və Arzu Novruz şənlik-
lərində iştirak etmək üçün Gənclər meydanına gəldilər. Buraya 
toplaşmış minlərlə şəhər sakini dövlətimizin başçısını və ailə 
üzvlərini sürəkli alqışlarla qarşıladılar, onlara bahar ətirli gül-
çiçək dəstələri təqdim edildi. Bahar qız Azərbaycan prezidentini 
xalqımızın qədim el bayramı münasibətilə ürəkdən təbrik etdi, 
ölkəmizin sosial-iqtisadi inkişafı, ərazi bütövlüyünün bərpası, 
xalqımızın xoşbəxt gələcəyi naminə gördüyü işlərdə ona uğurlar 
arzuladı. Şən, oynaq musiqi sədaları ətrafı bürümüşdü. Milli 
geyimli uşaqlar meydanda rəqs edirdilər. İncəsənət ustalarının 
 32 
baharı, Azərbaycanı tərənnüm edən mahnıları dalğa-dalğa hər 
tərəfə yayılır, hamıda xoş ovqat yaradırdı. Prezident İlham Əliyev 
şənliyə toplaşmış paytaxt sakinləri ilə mehribancasına salamlaşdı, 
onları Novruz bayramı münasibətilə təbrik etdi. Dövlətimizin 
başçısı bayram şənliyində nitq söylədi. 
 
 İ l h a m   Ə l i y e v: Əziz bacılar və qardaşlar! Əziz həm-
vətənlər! Sizi Azərbaycan xalqının ən əziz bayramlarından biri 
– Novruz bayramı münasibətilə ürəkdən təbrik edirəm, sizə 
cansağlığı, xoşbəxtlik arzulayıram. Azərbaycan xalqı bu 
bayramı əsrlər boyu yaşatmışdır. Novruz bayramı Azərbaycan 
xalqının qəlbində bütün dövrlərdə yaşamışdır. Ancaq təbii ki, 
Azərbaycan yalnız öz dövlət müstəqilliyini bərpa edəndən sonra 
bu bayram rəsmi bayram kimi qeyd olunur. Artıq 15 ildir ki, 
müstəqil Azərbaycan bu bayramı rəsmi bayram kimi qeyd edir. 
Müstəqillik ən böyük sərvətdir, bizim üçün ən böyük 
xoşbəxtlikdir. Çünki Azərbaycan xalqı əsrlər boyu bu müs-
təqillikdən məhrum idi. Biz başqa dövlətlərin tərkibində 
yaşayırdıq və təbii ki, öz taleyimizi müəyyən edə bilmirdik. Bu 
gün Azərbaycan Dünya Birliyinin üzvüdür, öz dövlət 
müstəqilliyini möhkəmləndirir və ölkəmiz hərtərəfli inkişaf 
edir. Azərbaycan yalnız müstəqillik şəraitində öz potensialını 
tam şəkildə işə sala bildi. Bu 15 il ərzindəki fəaliyyətimiz əyani 
şəkildə göstərdi ki, Azərbaycan xalqı böyük xalqdır. Bizim 
uğurlarımız, ölkəmizin hərtərəfli inkişafı, bölgədəki 
mövqelərimiz, Azərbaycanın dünyada artan nüfuzu, iqtisadi 
inkişaf, sosial məsələlərin həlli bir daha onu göstərir ki, 
Azərbaycan xalqı müstəqillik şəraitində öz qüdrətini dünyaya 
nümayiş etdiribdir.  
Dövlətçiliyimiz daha da möhkəmlənməli, Azərbaycan öz 
mövqelərini daha da gücləndirməlidir. Bunu etmək üçün bütün 
imkanlar var. Cəmiyyətdə bu barədə fikir ayrılığı yoxdur. 
Cəmiyyətimiz bu məsələlərlə bağlı öz fikrini ortaya qoyubdur. 
Azərbaycanın iqtisadi inkişafı çox sürətlə gedir. Keçən il 
iqtisadiyyatımız dünyada ən yüksək sürətlə inkişaf etmiş, artım 
 33 
26 faizdən çox olmuşdur. Bu ilin ilk aylarında Azərbaycanda 
iqtisadi artım təxminən 50 faizdir. Dünyanın heç bir yerində, 
heç bir ölkədə bu göstəricilərə rast gəlinmir. İnkişaf etmiş 
ölkələrdə iqtisadiyyat təxminən bir-iki faiz artır. Bizimlə qonşu 
olan ölkələrdə, keçmiş sovet respublikalarında təxminən 5–10 
faizdir. Azərbaycanda 50 faizdir. Bu onu göstərir ki, iqtisadi 
islahatlar öz bəhrəsini verir.  
Heydər Əliyevin neft strategiyası Azərbaycan xalqına 
xidmət edir. Belə olan halda, Azərbaycanda iqtisadi inkişaf 
daha da yüksək sürətlə gedəcək, insanlarımız daha yaxşı 
yaşayacaqlar. Bizim də məqsədimiz budur. Bütün səylərimiz, 
bütün proqramlarımız bir məqsədi güdür ki, ölkəmiz daha da 
zənginləşsin, Azərbaycan xalqı daha da yaxşı yaşasın, işsiz 
olmasın, yoxsul olmasın, sosial ədalət hökm sürsün və beləliklə, 
cəmiyyətimiz, ölkəmiz, xalqımız daha da yüksək səviyyəyə 
qalxsın. Bu proses də gedir. Biz bunu görürük.  
Bu il Bakı–Tbilisi–Ceyhan neft kəmərinin işə salınmasından 
sonra ölkəmizin iqtisadi imkanları daha da artacaqdır. Biz buna 
nail olacağıq. Çünki bu vaxta qədər qəbul olunmuş bütün 
proqramlar həyatda öz əksini tapmışdır.  
Ölkəmiz – bölgələrimiz, rayonlarımız, kəndlərimiz, bizim 
Bakımız hərtərəfli inkişaf edir. Bakının inkişafına da böyük 
diqqət göstərilir. Bu yaxınlarda qəbul edilmiş proqramlar 
Bakının bütün infrastrukturunun yeniləşməsinə imkan 
yaradacaqdır. Yol təsərrüfatının inkişafına dair qəbul edilmiş 
proqram artıq icra olunur. Yeni yollar, körpülər, nəqliyyat 
qovşaqları tikilir. Bununla yanaşı, şəhərətrafı qəsəbələrin  
problemlərinə dair xüsusi proqram qəbul edilibdir. Bu proqram 
da icra olunmağa başlanmışdır.  
Azərbaycanda xəstəxanalar, məktəblər, elektrik stansiyaları 
tikilir, qaz kəmərləri, su kəmərləri, yollar çəkilir. Bu inkişaf hər 
sahəni əhatə edir, cəmiyyətimizin bütün istiqamətlərində özünü 
büruzə verir. Mən istəyirəm ki, bu inkişaf daha da sürətlə 
getsin, qısa bir müddət ərzində biz daha da ciddi irəliləyişə nail 
ola bilək və buna da əminəm. Biz buna nail olacağıq.  
 34 
Azərbaycan xalqı öz milli ənənələrinə daim sadiq olmuşdur. 
Bizim milli-mənəvi dəyərlərimiz Azərbaycan xalqını qorudu, 
möhkəmləndirdi. Biz buna sadiqik. Eyni zamanda, biz dünyaya 
da açığıq. Çünki hər bir mütərəqqi təcrübə Azərbaycanda  tətbiq 
olunmalıdır. Əlbəttə ki, bizim şəraitimizi nəzərə almaq şərti ilə. 
Azərbaycan yeniləşir, müasirləşir. Dünyanın ən qabaqcıl 
texnologiyaları Azərbaycanda tətbiq olunmalıdır. Bu bir daha 
onu göstərir ki, biz dünyada gedən proseslərə çox açığıq. 
Ölkəmizi müasirləşdirməliyik, zənginləşdirməliyik. Çünki 
müasir dünyada hər şeyi bilik, savad, təhsil həll edir. İnkişaf 
etmiş ölkələrin təcrübəsinə nəzər salsaq görərik ki, orada 
tərəqqini müəyyən edən neft-qaz yox, məhz bilik, 
texnologiyalar, təhsildir. Ona görə neft-qaz sahəsindəki uğurlar, 
o sahədən əldə olunan gəlirlər Azərbaycanın hərtərəfli 
inkişafına xidmət etməlidir. İnfrastruktur layihələrin həyata 
keçirilməsinə, iqtisadi inkişafın güclənməsinə, sosial 
proqramların həllinə, maaşların, pensiyaların artırılmasına 
xidmət etməlidir. Bu yaxınlarda minimum əməkhaqqı yenidən 
qaldırılacaqdır. Pensiyalar yenidən qaldırılacaqdır. Sosial 
cəhətdən ən az müdafiə olunan insanlar – bizim qaçqın-
köçkünlər  yeni şəraitlə təmin edilirlər. Amma bütün bunlarla 
yanaşı, ölkəmizin hərtərəfli və sürətli inkişafını təmin etmək 
üçün biz sərmayəni ilk növbədə təhsilə, biliyə, gənclərimizin 
maarifləndirilməsinə yönəltməliyik. Azərbaycanda ən yüksək 
texnologiyalar tətbiq edilməlidir və biz buna nail olacağıq.  
Azərbaycanın qarşısında çox gözəl perspektivlər var. 
Ölkəmiz iqtisadi cəhətdən möhkəmlənir və bu iqtisadi artım 
indi heç kimdə şübhə doğurmur. Bununla yanaşı, biz gələcək 
imkanlarımızı da gözəl bilirik. Gələcəkdə artım daha da çox 
olacaqdır. Çünki neft kəməri, qaz kəməri işə düşəndən sonra 
Azərbaycana milyardlarla dollar sərmayə gələcək, ölkəmizin 
hər bir sahəsi yeniləşəcəkdir.  
Ölkəmiz dünya miqyasında öz rolunu möhkəmləndirir. 
Bölgədə mövqelərimiz möhkəmdir. Azərbaycan lider dövlətə 
çevrilibdir. Biz bütün beynəlxalq regional layihələrdə iştirak 
 35 
edirik, fəal iştirak edirik. Şübhə etmirəm ki, gələcək illərdə 
Azərbaycanda hərtərəfli inkişaf təmin olunacaqdır.  
Bildiyiniz kimi, bu yaxınlarda Bakıda Dünya azərbaycan-
lılarının II qurultayı keçirilmişdir. Bu çox tarixi hadisədir. 
Birinci qurultay 2001-ci ildə ulu öndər Heydər Əliyevin 
təşəbbüsü ilə keçirilmişdir. O vaxtdan indiyədək, son beş il 
ərzində Azərbaycan diasporu, demək olar ki, bütün ölkələrdə 
təşkilatlanmış və güclənmişdir. Bu qurultay da çox böyük 
əhəmiyyət daşıyırdı. Dünyanın hər bir yerindən, bütün 
qitələrdən azərbaycanlılar qurultayda iştirak etmək üçün öz 
Vətəninə gəlmişdilər.  
Qurultayda aparılan müzakirələr, qəbul edilmiş sənədlər 
bizim birliyimizin daha da möhkəmlənməsi üçün çox əhəmiy-
yətlidir. 50 milyonluq Azərbaycan xalqı öz gücünü göstərdi. Biz 
böyük xalqıq, böyük gücük. Əlbəttə ki, qurultayda ölkəmizi 
narahat edən, eyni zamanda, diaspor təşkilatlarını narahat edən 
bir sıra problemlər müzakirə olundu. Deyə bilərəm ki, 
qurultayın əsas mövzusu Ermənistan–Azərbaycan, Dağlıq 
Qarabağ münaqişəsi idi. Bu məsələdə də heç bir fikir ayrılığı 
yoxdur. Azərbaycan dövlətinin, xalqının, vətəndaşlarının, öz 
torpağından kənarda yaşayan azərbaycanlıların fikri birdir. Bu 
məsələ ölkəmizin ərazi bütövlüyü çərçivəsində öz həllini 
tapmalıdır. Azərbaycanın ərazi bütövlüyü təmin olunmalıdır. 
Təcavüzdən əziyyət çəkən qaçqın-köçkünlər öz doğma 
torpaqlarına qayıtmalıdırlar. Bu məsələ beynəlxalq hüquq 
normaları əsasında öz həllini tapmalıdır.  
Beynəlxalq hüquq normaları ona görə mövcuddur ki, hər bir 
ölkə bunlara riayət etsin. Hər bir ölkə dünyada mövcud olan 
əsas prinsiplərə, tənzimləyici mexanizmlərə gərək hörmətlə 
yanaşsın. Gərək dünyada mövcud olan beynəlxalq davranış 
qaydalarına hörmətlə yanaşsın.  
Azərbaycanın mövqeyi dünyada mövcud olan bütün əsas 
hüquqi prinsiplərə əsaslanır və biz bu çərçivədə fəaliyyət 
göstərəcəyik. Ona görə də Azərbaycanın ərazi bütövlüyü, suve-
renliyi danışıqlar mövzusu deyil və heç vaxt olmayacaqdır. Biz 
 36 
istəyirik ki, bunu qarşı tərəf də tezliklə anlasın, başa düşsün və 
dünyada gedən proseslərə daha da sürətlə qoşulsun. Dünyada 
qloballaşma gedir, sərhədlər açılır. Dünyada və regionda ölkələr 
bir-biri ilə əməkdaşlıq edir. Özünü bu əməkdaşlıqdan təcrid 
etmiş Ermənistanın gələcək perspektivləri də çox dumanlıdır.  
Azərbaycan isə öz işini davam etdirəcəkdir. Bizim işimiz 
haqq işidir. Biz bu münaqişəni Azərbaycanın milli maraqları 
əsasında, beynəlxalq hüquq normaları və prinsipləri əsasında 
həll edəcəyik.  
Eyni zamanda, Azərbaycanda iqtisadi potensial daha da 
möhkəmlənəcək, ordu potensialı möhkəmlənəcək, sosial mə-
sələlər öz həllini tapacaq və Azərbaycan bir neçə ildən sonra 
dünyanın ən inkişaf etmiş ölkələrindən birinə çevrilməlidir. 
Mən qarşımıza bu vəzifəni qoymuşam. Bunu etmək üçün hər 
cür imkanlar var. Gözəl coğrafi vəziyyət, təbii sərvətlər, xalqı-
mızın iradəsi, Azərbaycanda ümumi inkişaf səviyyəsi, təhsil, 
bilik səviyyəsi – bütün bunlar var. Bütün bunlar ölkəmizi 
zəngin dövlətə çevirəcəkdir.  
Mən əminəm ki, biz gələcək illərdə də bu gözəl günləri qeyd 
edəcəyik. Gözəl Novruz bayramı Azərbaycana xoşbəxtlik, 
yenilik gətirəcək, müasirlik gətirəcəkdir.  
Əziz dostlar, bu gözəl bayram günündə sizi bir daha ürəkdən 
təbrik edirəm, hər birinizə xoşbəxtlik, uğurlar, cansağlığı 
arzulayıram. Bayramınız mübarək olsun!  
 
* * * 
Prezident İlham Əliyev İçərişəhərdə keçirilən Novruz şən-
liklərinə tamaşa etdi. Bakının ayrı-ayrı rayonlarının buraya 
toplaşan nümayəndələri dövlətimizin başçısını və ailə üzvlərini 
hərarətlə salamladılar, Bahar bayramı münasibətilə təbrik 
etdilər, ən xoş arzularını çatdırdılar.  
Prezident paytaxt sakinləri və şənlik iştirakçıları ilə mehri-
bancasına görüşdü, hal-əhval tutdu, onları bayram münasibə-
tilə təbrik etdi. İncəsənət ustaları, bədii özfəaliyyət kollektivləri 
xalqımızın adət-ənənələrini nümayiş etdirdilər.  
 37 
«Kosa, Keçəl və Bahar qız» tamaşası, rəngarəng konsert 
proqramı böyük maraqla qarşılandı. Bir tərəfdə isə gənc pəh-
ləvanlar xalça üzərində qurşaq tutur, idmançılar öz məharət-
lərini göstərirdilər. Şənlik iştirakçıları qədim xalq mahnılarını 
ifa edir, milli musiqinin sədaları altında rəqs edirdilər. Novruz 
şənliklərinin elementlərindən olan kəndirbaz və xoruz döyüşü 
də unudulmamışdı.  
Prezident ailə üzvləri ilə birlikdə bayram şənliyini daha da 
rövnəqləndirən balaca bədii gimnastların çıxışlarına tamaşa 
etdi, onlara uğurlar arzuladı.  
Paytaxtın balaca sakinləri dövlətimizin başçısını özlərinə 
xas səmimiyyətlə salamladılar, yazın gəlişinə, Vətənə həsr 
olunmuş şeirlər söylədilər:  
 
Yenə də yamyaşıl geyinir dağlar,  
Göz kimi durulur qaynar bulaqlar,  
Əriyir güneylər döşündəki qar,  
Yağış da isladır o göy çəməni,  
Təbiət ilhama çağırır məni.  
 
Muğana su gəlir, Milə su gəlir,  
Axışıb öz eli, ulusu gəlir,  
Torpağa insanın arzusu gəlir,  
Bağrıma basıram ana Vətəni,  
Bu ülfət ilhama çağırır məni.  
 
* * * 
 
Sonra prezident İlham Əliyevi meyxanaçılar, Novruz bay-
ramının əsas personajları olan Kosa və Keçəl qarşıladılar. 
Kosa dövlətimizin başçısına müraciətlə dedi:  
– Cənab Prezident, bayramınız mübarək. Nəhayət, gözlə-
diyimiz vaxt gəlib çatdı. Bilirsiniz ki, hər il Novruz bayramında 
Sizinlə görüşürük. Biz el-el, oba-oba, kəndbəkənd hər yeri 
gəzirik. Camaat Sizdən o qədər razılıq edir ki, sevincimizin 
 38 
həddi-hüdudu olmur. Ulu öndərimizin siyasətini Siz çox uğurla 
davam etdirirsiniz.  
İqtisadi inkişaf, sabitlik, xalqımızın əhval-ruhiyyəsinin 
yüksəlməsi və digər işlərə görə mən oynayıram, bu Keçəl isə 
paxıllığımızı çəkir. Cənab Prezident, paxıllığından başında tük 
də bitmir. Deyəsən, müxalifətə keçib, hər yerdə məndən danışır. 
Hər il prezidentlə yumurta döyüşdürür, amma hər dəfə də  
uduzur.  
Kosa və Keçəl prezidentlə və qonaqlarla yumurta döyüş-
dürdülər. Keçəl yenə  uduzdu. Onlar dövlətimizin başçısını və 
ailə üzvlərini bayram münasibətilə bir daha təbrik etdilər.  
Aşıqlar ulu öndərin və prezidentin şərəfinə mahnı oxudular. 
Paytaxt rayonlarından Novruz şənliyində iştirak edən gənc 
heydərçilər dövlətimizin başçısını mehribanlıqla salamladılar.  
Prezident İlham Əliyev daha sonra Qız qalasına gələrək, 
bayram gəzintisinə çıxmış Bakı sakinlərini və respublika pay-
taxtının qonaqlarını Novruz münasibətilə təbrik etdi. Novruz 
bayramı münasibətilə keçirilən şənliklərdə Baş nazir Artur 
Rasizadə, Milli Məclisin sədri Oqtay Əsədov, Prezidentin İcra 
Aparatının rəhbəri Ramiz Mehdiyev, Bakı Şəhər İcra 
Hakimiyyətinin başçısı Hacıbala Abutalıbov, Milli Məclisin 
deputatları, nazirlər və digər rəsmi şəxslər iştirak edirdilər. 
 39 
 
 
 
AZƏRBAYCAN PREZİDENTİ İLHAM ƏLİYEV 
«ŞAHDƏNİZ» QAZ İXRACI LAYİHƏSİ ÜZRƏ 
TİKİLƏN TPG–500 ÖZÜQALXAN 
PLATFORMANIN İNŞASININ BAŞA ÇATMASINA 
HƏSR OLUNMUŞ MƏRASİMDƏ  
  
22 mart 2006-cı il  
 
Bakıda «Şahdəniz» qaz ixracı layihəsi üzrə tikilən TPG–
500 özüqalxan platformanın inşası başa çatmışdır. Azərbaycan 
Respublikasının Prezidenti İlham Əliyev martın 22-də bu 
münasibətlə keçirilən mərasimdə iştirak etmək üçün plat-
formanın inşa edildiyi Zığ tikinti-quraşdırma sahəsinə gəldi. 
Prezident İlham Əliyevi ARDNŞ-nin prezidenti Rövnəq Ab-
dullayev, Fransanın «Teknip Məritaym Ofşor Limited» (TMOL) 
şirkətinin icraçı direktoru Pyer Kerqustanq, bp-nin kommersiya 
məsələləri üzrə vitse-prezidenti Fil Houm və digər şəxslər 
qarşıladılar. 
Prezident İlham Əliyev platformaların üst bloklarına (mo-
dullara) tamaşa etdi.  
Podratçı şirkət olan TMOL-un icraçı direktoru Pyer Ker-
qustanq, bp-nin vitse-prezidenti Fil Houm və başqaları görülən 
işlər, «Şahdəniz» layihəsi və TPG–500 platforması barədə 
Azərbaycan prezidentinə ətraflı məlumat verdilər. Bildirildi ki, 
Zığ tikinti-quraşdırma sahəsi ARDNŞ-ə məxsus obyektdir, onu 
«Şahdəniz»in tərəfdaşları adından bp şirkəti hərtərəfli mo-
dernləşdirmişdir. Hazırda Zığ obyekti əla yanalma körpüsünə, 
sex və ofislərə malik yüksək keyfiyyətli istismar sahəsidir.  
Prezident İlham Əliyev TPG–500 dəniz platforması və 
onunla əlaqədar tamamlanmaq üzrə olan tikinti işlərinin vəziy-
yəti ilə tanış oldu, sahəni gəzdi. Məlumat verildi ki, bir neçə 
gündən sonra dənizə aparılacaq platforma dünyada ən nəhəng 
 40 
qurğulardandır. Ümumi çəkisi 32 min tondur. Tikinti işlərinin 
qızğın çağında Zığ tikinti-quraşdırma sahəsində işə cəlb olunan 
təxminən 3500 nəfərin 80 faizindən çoxunu Azərbaycan 
vətəndaşları təşkil etmişdir. Tikinti-quraşdırma sahəsində az 
vaxt ərzində vaxt itirilmədən 13 milyon adam/saat həcmində iş 
görülmüşdür. Layihə Zığ tikinti-quraşdırma sahəsində də iş 
cədvəlinə əməl olunmaqla tamamlanmışdır və TPG–500 
platforması tikinti baxımından çox mürəkkəb və çətin bir 
konstruksiya olduğundan bu, yüksək nailiyyətdir. Tikinti-
quraşdırma sahəsinin avadanlıq, material və xidmətlərlə təchiz 
olunması üçün təxminən 257 Azərbaycan şirkətinin 
xidmətlərindən istifadə edilmişdir.  
«Şahdəniz» yatağında işləyəcək TPG–500 120 nəfərlik işçi 
heyəti üçün yaşayış bloku olan qazma və hasilat qurğularından 
ibarət nəhəng platformadır. Bu, Xəzərdə nadir obyektdir. Mo-
dullar Sinqapurda hazırlanmış və Volqa–Don kanalı ilə gətiril-
mişdir. Ayaqları da daxil olmaqla, platforma tamamilə Zığ 
tikinti sahəsində yığılmışdır. İndiyədək dünyada bu qəbildən 
olan cəmi iki platforma inşa olunmuşdur və onlar hazırda Şimal 
dənizində Böyük Britaniyanın kontinental şelfində istismar 
edilir. Platformanın əsas üç ayağı da bu tikinti-quraşdırma 
sahəsində inşa olunmuşdur. Bütün sistemlər Zığdan dənizə yola 
salınmazdan öncə yoxlanılmış və istismar sınaqlarından 
keçirilmişdir. «Şahdəniz» yatağında platformanın quraşdırıla-
cağı yerdə dəniz dibinin geotexniki vəziyyəti çox çətin olduğuna 
görə, lazım olan çox böyük və mürəkkəb özül konstruksiyaları 
da quraşdırılmışdır.  
Platformanın qazma qurğularının 3 kilometrdən artıq ra-
diusda dərinliyi 7 kilometrdən çox olan quyular qaza bilmək im-
kanı da vardır. Hasilat qurğuları gün ərzində təxminən 1 milyard 
kubfut (28,5 milyon kubmetr) qazı və 60 min barrel (8000 ton) 
kondensatı texnoloji emal edəcəkdir. Yataqdan çıxarılacaq qaz 
və kondensat sualtı boru kəmərləri ilə Səngəçal terminalına 
nəql olunacaqdır.  
 41 
TPG–500 Xəzər dənizində, Bakıdan təxminən 100 kilometr cə-
nubda istismar olunacaqdır. «Şahdəniz» layihəsi üzrə ilk qazın 
Türkiyəyə 2006-cı ilin qışınadək çatdırılması planlaşdırılır.  
Xatırladaq ki, «Şahdəniz» üzrə hasilatın pay bölgüsü sazişi-
nə görə tərəflər bp (operator 25,5 faiz), «Statoyl» (25,5 faiz), 
ARDNŞ (10 faiz), «LUKAcip» (10 faiz), NİKO (10 faiz), 
«Total»(10 faiz) və TPAO (9 faiz) şirkətləridir.  
Dövlətimizin başçısı görülən işləri yüksək qiymətləndirdi və 
yeni texnologiyalar əsasında hazırlanmış üst modullara, dayaq, 
yaşayış bloklarına, kompressorlara, nasoslara, platformanın 
idarəetmə və avtomatlaşdırma sisteminə, vertolyot 
meydançasına baxdı. 
Bildirildi ki, burada da ən müasir texnologiyalar tətbiq 
olunur. Platforma vasitəsilə ümumilikdə 15 quyu qazılacaqdır. 
Cari ildə 3 quyu, sonra isə 12 quyu istismara hazır olacaqdır. 
Yaşayış blokunda hər cür şərait yaradılmış, bütün təhlükəsizlik 
qaydaları nəzərə alınmışdır.  
Prezident İlham Əliyev bəzi tövsiyələrini verdi, görülən 
işlərin çox sevindirici və ölkəmiz üçün faydalı olduğunu bir 
daha diqqətə çatdırdı.  
Sonra Azərbaycan prezidenti İlham Əliyev platformanı inşa 
edən fəhlələrlə görüşüb səmimi söhbət etdi.  
İ l h a m   Ə l i y e v:  Mən sizi təbrik edirəm. Bu çox gözəl 
platformadır. Azərbaycanın qazını hasil edəcək, bizim Vətəni-
mizə təhvil verəcək və eyni zamanda, dünya bazarına çıxa-
racaqdır. Siz – bu işlə məşğul olan şirkətlər, qurumlar böyük iş 
görmüsünüz. Sağ olun. Bu, gözəl əməkdaşlıq nümunəsidir. 
Xarici şirkətlər, Azərbaycan mütəxəssisləri, Azərbaycan höku-
məti – hamımız birlikdə işləmişik. Son on il ərzində, 1996-cı 
ildən bu günə qədər biz bu işləri görmüşük. Bu platforma bir 
neçə gündən sonra «Şahdəniz» yatağına aparılacaqdır. Qazın 
hasilatı başlayacaqdır. Azərbaycana böyük gəlirlər gələcək və 
ölkəmiz möhkəmlənəcəkdir. Ona görə sizin hamınıza 
təşəkkürümü bildirirəm. Gözəl işlərdə iştirak etmisiniz, bunu 
yaratmısınız. İndi görün, Azərbaycanda nələr, hansı nəhəng 
 42 
qurğular yaradılır. Dünyanın ən qabaqcıl texnologiyaları burada 
tətbiq olunubdur və Azərbaycan mütəxəssisləri əksəriyyət təşkil 
etmişlər. Yaxşı da maaş alırsınız, iş şəraiti, təhlükəsizlik şəraiti 
də yaxşıdır. Sizə həm təşəkkür edirəm, həm də yeni uğurlar 
arzulayıram.  
Fəhlələr prezident İlham Əliyevə dərin minnətdarlıqlarını 
bildirdilər, ona cansağlığı, məsuliyyətli işində uğurlar arzula-
yaraq dedilər ki, Sizi təbrik edirik. Ulu öndərimiz Heydər Əli-
yevin «Şahdəniz» layihəsini Siz başa çatdırırsınız. Sizə bütün 
gənclər, fəhlələr adından minnətdarlığımızı bildiririk. Burada 
500 fəhlə çalışır. Sizdən xahişimiz odur ki, bundan sonra işsiz 
qalmayaq. 
Dövlətimizin başçısı bundan sonra da belə işlərin çox 
olacağını vurğuladı və fəhlələrlə xatirə şəkli çəkdirdi. 
 
 
 
 
 
 43 
 
 
 
AŞ PA-nın HÜQUQİ MƏSƏLƏLƏR VƏ        İNSAN 
HÜQUQLARI KOMİTƏSİ SƏDRİNİN MÜAVİNİ 
EDUARD LİNTNERİN BAŞÇILIQ ETDİYİ 
NÜMAYƏNDƏ HEYƏTİ İLƏ GÖRÜŞ  
 
Prezident sarayı 
 
22 mart 2006-cı il 
 
Azərbaycan Respublikasının Prezidenti İlham Əliyev 
martın 22-də Prezident sarayında Avropa Şurası Parlament 
Assambleyasının Hüquqi Məsələlər və İnsan Hüquqları Ko-
mitəsi sədrinin müavini, AŞ PA-nın Monitorinq Komitəsinin üzvü 
Eduard Lintnerin başçılıq etdiyi nümayəndə heyətini qəbul 
etmişdir. 
Prezident İlham Əliyev cənab Eduard Lintner ilə Bakıda və 
Strasburqda əvvəllər keçirdiyi görüşləri məmnunluqla xatırladı. 
Dövlətimizin başçısı Azərbaycan ilə Avropa Şurası arasındakı 
əlaqələrin yaxşı səviyyədə olduğunu vurğuladı və əməkdaşlığın 
bundan sonra da inkişaf edəcəyinə əminliyini bildirdi. Eduard 
Lintner prezident İlham Əliyevin Avropa Şurası Parlament 
Assambleyasındakı fəaliyyətini məmnunluqla xatırlayaraq, 
onun təşkilat ilə əlaqələrə verdiyi əhəmiyyəti yüksək 
qiymətləndirdi. Qonaq Avropa Şurası ilə Azərbaycan 
arasındakı mövcud əməkdaşlığın daha da genişləndiriləcəyinə 
əminliyini ifadə etdi. 
 
 
 
 
 44 
 
 
 
AZƏRBAYCAN PREZİDENTİ İLHAM ƏLİYEVİN  
İMİŞLİ RAYONUNA VƏ ƏLİ BAYRAMLI 
ŞƏHƏRİNƏ SƏFƏRİ 
 
23 mart 2006-cı il 
 
Azərbaycan prezidenti İlham Əliyev martın 23-də səhər 
tezdən İmişli rayonuna gəlmişdir. 
Prezident İlham Əliyev ilk olaraq Heydər Əliyev adına isti-
rahət parkına gələrək, ümummilli liderimizin abidəsini ziyarət 
etdi və gül dəstəsi qoydu. Prezidentin xanımı Mehriban Əliyeva 
da abidənin önünə gül dəstəsi qoydu. 
Prezidentə məlumat verildi ki, 10 hektara yaxın ərazini 
əhatə edən parkda sakinlərin istirahəti üçün hər cür şərait 
yaradılmışdır. 
Prezident İlham Əliyev parkda görülmüş işləri yüksək 
qiymətləndirdi. 
 
 İmişlidə Heydər Əliyev muzeyinin açılışı 
 
Martın 23-də prezident İlham Əliyev İmişli rayonunda park-
la tanışlıqdan sonra Heydər Əliyev muzeyinin açılış məra-
simində iştirak etdi. 
Prezident İlham Əliyev muzeyin açılışını bildirən lenti kəsdi. 
Prezidentə məlumat verildi ki, muzey 8 bölmədən ibarətdir. 
Burada ulu öndərin İmişliyə müxtəlif dövrlərdə etdiyi dörd 
səfərini əks etdirən xüsusi bölmə yaradılmışdır. Ulu öndərin 
həyat və fəaliyyətindən bəhs edən şəkillər də böyük maraq 
doğurur. 
 
 45 
 
 
 
İMİŞLİ ŞƏKƏR ZAVODUNUN TƏNTƏNƏLİ 
AÇILIŞ  MƏRASİMİNDƏ NİTQ 
23 mart 2006-cı il 
Martın 23-də İmişli rayonunda şəkər zavodunun təntənəli 
açılış mərasimi olmuşdur. Azərbaycan prezidenti İlham Əliyev 
mərasimdə iştirak etmişdir. Mərasimə toplaşanlar prezident 
İlham Əliyevi hərarətlə qarşıladılar. 
«Azərsun Holdinq» Şirkətlər Qrupunun prezidenti Abdulbari 
Gözal zavod barədə məlumat verdi. Bildirdi ki, Azərbaycanda 
sənaye və kənd təsərrüfatı sektorunun inkişafına mühüm təkan 
verəcək bu zavodla yanaşı, bir neçə köməkçi müəssisə də 
fəaliyyət göstərəcəkdir. Zavodun inşasına 2003-cü ildə 
xalqımızın ümummilli lideri Heydər Əliyevin xeyir-duası ilə 
başlanmışdır. Müəssisənin işə salınması kənd təsərrüfatının 
digər sahələrinin də inkişafına, işsizliyin aradan qaldırılmasına 
kömək edəcəkdir. 
Azərbaycan prezidenti İlham Əliyev mərasimdə nitq söylədi. 
 
İ l h a m   Ə l i y e v:  Əziz dostlar! 
Hörmətli qonaqlar! 
Mən sizin hamınızı ürəkdən salamlayıram və İmişli şəkər 
zavodunun işə başlaması münasibətilə təbrik edirəm. 
Bu çox nəhəng müəssisədir, bölgədə ən böyük şəkər za-
vodudur, burada ən qabaqcıl texnologiyalar tətbiq olunur. 
Zavodun tikintisi və istismara verilməsi bir daha onu göstərir ki, 
Azərbaycanda son illər ərzində aparılan iqtisadi islahatlar, 
liberallaşma, sərmayələrin cəlb edilməsi prosesləri çox uğurla 
aparılır. 
Zavod xalqımızın ümummilli lideri Heydər Əliyevin xeyir-
duası ilə tikilməyə başlanmışdır. Mən xatırlayıram, bir neçə il 
 46 
bundan əvvəl belə bir məsələ ortaya çıxanda ulu öndər Heydər 
Əliyev məsləhət görmüşdü ki, bu zavod İmişlidə tikilsin. Bu 
gün mən çox şadam və xoşbəxtəm ki, bu zavod artıq fəaliyyətə 
başlayır, Azərbaycanın hərtərəfli iqtisadi inkişafına, kənd 
təsərrüfatının inkişafına, regionların inkişafı proqramının həyata 
keçirilməsinə böyük dəstək, böyük kömək olacaqdır. Zavodda 
ən qabaqcıl texnologiyalar mövcuddur. Burada dünyada 
mövcud olan ən yüksək səviyyədə şəkər istehsalı təmin 
ediləcəkdir. Çünki şəkər istehsalı çox mürəkkəb bir prosesdir və 
onun qiyməti, müxtəlif bazarlara daxil olması onun 
keyfiyyətindən çox asılıdır. Ona görə şəkərin keyfiyyəti çox 
böyük əhəmiyyət daşıyır. Bu gün müəssisə ilə tanış olarkən, 
laboratoriya ilə tanış olarkən bir daha gördüm ki, burada ən 
yüksək dünya səviyyəsində şəkər istehsal ediləcəkdir. 
Zavoda, onun tikintisinə milyonlarla dollar sərmayə 
qoyulubdur. Bu da onu göstərir ki, Azərbaycan sərmayə qo-
yuluşu üçün çox məqbul bir yerdir. Azərbaycanda çox gözəl 
sərmayə mühiti var, uzun illər ərzində Azərbaycan iqtisadiy-
yatına milyardlarla dollar vəsait qoyulmuşdur. Əlbəttə ki, əsas 
vəsaitin neft-qaz sektoruna qoyuluşu nəzərdə tutulurdu. Bu da 
təbiidir. Çünki 90-cı illərin ortalarında Azərbaycanda yalnız 
neft-qaz sektoru maraq doğururdu. Amma bu gün qeyri-neft 
sektoruna da böyük sərmayələr qoyulur. Kənd təsərrüfatına, 
yeni sənaye sahələrinin inkişafına sərmayə qoyulur və bu çox 
sevindirici haldır. Bilirsiniz ki, bizim iqtisadi siyasətimizin əsas 
məqsədi də məhz bundadır: qeyri-neft sektorunu inkişaf 
etdirmək, iqtisadiyyatı şaxələndirmək və yeni istehsal sahələri 
yaratmaq ki, daxili tələbat yerli istehsal hesabına təmin edilsin. 
Bu şəkər zavodunun tikintisi bizim iqtisadi siyasətimizin əsas 
istiqamətlərini özündə ehtiva edir. Yeni iş yerlərinin açılması – 
bu barədə artıq qeyd olundu, burada 100 mindən artıq insan işlə 
təmin ediləcəkdir. Regionların sosial-iqtisadi inkişafı – zavod 
İmişli rayonunun və ətraf rayonların iqtisadi inkişafına xidmət 
göstərəcəkdir. 
 47 
Qeyri-neft sektorunun inkişafı – zavod həm də bu məqsədi 
güdür. İdxalı əvəzləyən məhsulların Azərbaycanda istehsalı 
təmin edilir. Yerli istehsalın güclənməsi və Azərbaycanda 
istehsal olunan malların xarici bazarlara çıxarılması məsələsi 
təmin olunur. Burada istehsal olunan şəkər dünya bazarlarına 
çıxarılacaqdır. Çünki bu, birja məhsuludur və zavod bu 
məhsulun satışında heç bir problemlə üzləşməyəcəkdir. Çünki 
bu, birja vasitəsilə satılacaq və ölkə xəzinəsinə vergilər şəklində 
böyük həcmdə vəsait daxil ediləcəkdir, insanlar işlə təmin 
olunacaqdır. Bir sözlə, zavodun tikintisi çox böyük əhəmiyyət 
kəsb edir, bunun Azərbaycanda sahibkarlığın inkişafına böyük 
təsiri, böyük dəstəyi olacaqdır. Çünki ölkəmizdə sahibkarlığın 
inkişafı daha da sürətlə getməlidir. Biz öz tərəfimizdən bunu 
təmin etmək üçün əlimizdən gələni edirik. 
Bilirsiniz ki, bu il Azərbaycan büdcəsində sahibkarlığın 
inkişafı üçün təxminən 100 milyon dollar vəsait nəzərdə tu-
tulubdur. «Aqrolizinq» Səhmdar Cəmiyyətinin yaradılması da 
məhz o məqsədi güdür ki, sahibkarlar, kənd təsərrüfatı ilə 
məşğul olanlar üçün yeni imtiyazlı şərait yaradılsın. 
Eyni zamanda məni bütövlükdə sevindirən odur ki, son illər 
ərzində, Sovet İttifaqı dağılandan sonra bu regionda, ümumən 
keçmiş sovet respublikalarında, demək olar, buna bənzər şəkər 
zavodu tikilməmişdir. Bu, dünyanın ən yüksək standartlarına 
cavab verir, bölgədə və MDB məkanında analoqu olmayan bir 
müəssisədir. Bu müəssisənin yaradılmasında «Azərsun» 
şirkətinin böyük xidməti var. «Azərsun» şirkəti artıq uzun 
illərdir ki, Azərbaycanda fəaliyyət göstərir, 10 ildən çoxdur 
Azərbaycan iqtisadiyyatına xidmət edir. Sevindirici hal ondan 
ibarətdir ki, «Azərsun» şirkətinin əsas fəaliyyəti yerli istehsalın 
təşkil olunmasına yönəldilibdir. Yəni yeni müəssisələr – 
fabriklər, zavodlar yaradılır, kənd təsərrüfatı ilə məşğul olanlar 
üçün yeni iş yerləri açılır. «Azərsun» şirkətinin Azərbaycandakı 
fəaliyyəti çox uğurludur. Çox müsbət hal budur ki, zavodun 
istismara verilməsi, eyni zamanda Azərbaycanda gözəl sərmayə 
mühitinin olmasına dəlalət edir. Əgər sərmayədarların Azərbay-
 48 
canın bu gününə və gələcəyinə inamı olmasaydı, heç vaxt bu 
cür sərmayələr qoyulmazdı. Sərmayələr məhz o yerlərə, o ölkə-
lərə qoyulur ki, orada ictimai-siyasi sabitlik var, iqtisadiyyat 
sürətlə inkişaf edir, siyasi proseslər normal məcrada gedir və 
bütövlükdə ölkənin gələcəyi və perspektivləri çox aydındır. 
Azərbaycan belə ölkədir. 
Azərbaycanda iqtisadi inkişaf dünyada ən yüksək sürətlə 
gedir. Keçən il bu iqtisadi artım 26 faizdən çox olmuş, bu ilin 
ilk aylarında 50 faizə çatmışdır. Azərbaycanda siyasi proseslər 
çox müsbət istiqamətdə gedir, vətəndaş həmrəyliyi 
möhkəmlənir. Cəmiyyətimiz daha da sürətlə inkişaf edir və 
bütövlükdə, Azərbaycan sabitlik baxımından başqa ölkələr üçün 
örnək, nümunə ola bilər. 
Hər bir ölkənin iqtisadi və sosial inkişafını təmin edən məhz 
bu amillərdir. Bütün bunlar Azərbaycanda var və ona görə də 
ölkəmizdə neft-qaz sektoruna, kənd təsərrüfatına, yeni sənaye 
müəssisələrinin yaradılmasına, infrastruktur layihələrinə külli 
miqdarda sərmayə qoyulur. Bütün bunlar Azərbaycanı 
möhkəmləndirir, gücləndirir. 
Bu zavod bu gün fəaliyyətə başlayır. Amma mən əminəm ki, 
qısa müddət ərzində zavodun fəaliyyəti bölgədə gedən inkişaf 
proseslərinə çox sürətlə və hərtərəfli təsir göstərəcəkdir. Çünki 
iqtisadi potensial artacaq, başqa sərmayədarlar bu zavodun 
fəaliyyətini görüb həvəslənəcəklər. Bu, potensial 
sərmayədarlara da gözəl siqnal, gözəl mesajdır ki, siz də gəlin, 
vəsait qoyun, sərmayə qoyun. Bu sərmayə Azərbaycanda 
yüksək səviyyədə qorunacaq və Azərbaycana qoyulan sərmayə 
özünü doğruldur. Ölkəmiz indi elə sürətlə inkişaf edir ki, hər bir 
sahəyə qoyulan vəsait qısa müddət ərzində özünü doğruldur və 
böyük gəlir gətirir. İş adamlarının, sahibkarlığın əsas məqsədi 
də budur. Bu da təbiidir. Bu, ölkənin inkişafını təmin edir, 
mövcud olan sosial problemlərin həllinə kömək göstərir və 
Azərbaycan hərtərəfli inkişaf edir. İqtisadi potensial olmasa, 
bizim imkanlarımız olmasa, ölkənin heç bir problemi öz həllini 
tapa bilməz. 
 49 
Büdcəmiz ildən-ilə artır, minimum əməkhaqqı ildə iki dəfə 
qaldırılır. Yaxın vaxtlarda bu məsələyə yenə baxılacaqdır. 
Bütün bunlar iqtisadi potensiala bağlıdır. İqtisadi potensialı isə 
məhz belə zavodlar təşkil edir. 
Əlbəttə, Azərbaycanın böyük neft-qaz yataqları, çox böyük 
təbii sərvətləri var, Heydər Əliyevin neft strategiyası uğurla 
həyata keçirilir. Bu il həm Bakı–Tbilisi–Ceyhan neft, həm də 
Bakı–Tbilisi–Ərzurum qaz kəmərləri istismara veriləcəkdir. 
Beləliklə, ölkə xəzinəsinə milyardlarla dollar vəsait gələcəkdir. 
Bəziləri fikirləşə bilər ki, elə bu vəsait bizə bəsdir. Yox, elə 
deyil. Biz bu gözəl imkanlardan istifadə edib çox əsaslı və 
möhkəm sənaye infrastrukturu yaratmalıyıq. Azərbaycanda 
sənayenin yeni istiqamətləri yaradılmalıdır. Kənd təsərrüfatı 
inkişaf etməlidir, ölkə əhalisinin yarısı kənd təsərrüfatı ilə 
məşğul olur. Bu zavod həmin məqsədləri güdür. Burada həm 
Azərbaycan üçün yeni olan sənaye istehsalı yaradılır – çünki 
indiyədək Azərbaycanda heç vaxt şəkər zavodu olmamışdır – 
eyni zamanda, kənd təsərrüfatının inkişafına böyük təkan 
veriləcəkdir. Azərbaycan hərtərəfli inkişaf edəcəkdir. 
Mən hökumət qarşısında vəzifə qoymuşam ki, Azərbaycanda 
istehlak olunan bütün ərzaq məhsulları özümüzdə istehsal 
edilməlidir. Biz buna qısa müddət ərzində nail olmalıyıq. Artıq 
bu zavod şəkərlə bağlı olan problemləri həll edir. İndiyədək 
Azərbaycana şəkər xaricdən gətirilirdi. Bu gündən sonra 
xaricdən şəkər gətirilməyəcək, əksinə, bu zavod tam mənada 
bizim tələbatımızı ödəyəcək və bundan başqa, dünya 
bazarlarına da məhsul ixrac edəcəkdir. 
Biz gərək bütün başqa ərzaq məhsullarını da Azərbaycanda 
istehsal edək. Bunu etmək üçün bizdə bütün şərait var. Gözəl 
iqlim var, təbii ehtiyatlar var, kənd təsərrüfatı imkanları var. 
Yeni nəhəng müəssisələr yaradılanda həm özəl sektor 
tərəfindən vəsait qoyulmalıdır, eyni zamanda, dövlət tərəfindən 
də kreditlər ayrılmalı, imtiyazlar, vergi güzəştləri verilməlidir. 
Beləliklə, Azərbaycanda istehlak olunan bütün ərzaq məhsulları 
ölkəmizdə istehsal olunacaqdır. Əgər şəkərdə biz buna nail 
 50 
olmuşuqsa, sabah başqa ərzaq məhsulları da Azərbaycanda 
istehsal olunmalıdır. Beləliklə, bu gözəl iqtisadi 
imkanlarımızdan səmərəli istifadə edib ölkəmizi hərtərəfli 
inkişaf etdirəcəyik. Çünki neft və qaz – bunlar ölkənin 
sərvətləridir. Əlbəttə, bunlar uzun illər, onilliklər ərzində 
Azərbaycana xidmət edəcəkdir. Ancaq vaxt gələcək onlar 
tükənəcəkdir. Ondan sonra Azərbaycan necə yaşayacaq, 50–60–
70 ildən sonra ölkəmiz hansı imkanlardan istifadə edib inkişaf 
edəcəkdir? Biz bunu bu gün fikirləşməliyik. Bu gün bunun 
əsasını qoymalıyıq. Bu şəkər zavodunun istismara verilməsi 
məhz o istiqamətdə atılmış böyük bir addımdır. 
Biz elə etməliyik ki, gələn on il ərzində Azərbaycanda çox 
güclü sənaye potensialı yaransın. İstehsal olunan məhsullar 
dünya bazarlarında asan satılsın. Çünki bilirsiniz, bəzi hallarda 
dünyada gedən rəqabət imkan vermir ki, Azərbaycanda istehsal 
olunan məhsul dünya bazarına çıxa bilsin. Bəzi hallarda 
keyfiyyət buna imkan vermir. Amma burada həm keyfiyyət var, 
həm kəmiyyət var, həm də satışda heç bir problem gözlənilmir. 
Ona görə mən bu zavodun açılışına və istismara verilməsinə 
geniş kontekstdə baxıram. Bu bizim ilk növbədə, iqtisadi 
islahatlarımızın uğurla aparılmasından xəbər verir. Onu göstərir 
ki, xarici sərmayədarlarda Azərbaycana böyük inam var. Bu 
onu göstərir ki, Azərbaycanda istənilən məsələ öz həllini tapa 
bilər. Bu onu göstərir ki, Azərbaycanda sənayenin yeni 
istiqaməti və yeni kənd təsərrüfatı sahəsi yaranıbdır. Kənd 
təsərrüfatı ilə məşğul olanlar üçün də yeni imkanlar açılır. Onlar 
özləri qərar qəbul edəcəklər ki, hansı məhsulu yetişdirməklə 
məşğul olsunlar. Pambıqmı əksinlər, üzümmü əksinlər, 
çuğundurmu əksinlər – bunu bazar göstərəcəkdir. Artıq kənd 
təsərrüfatı ilə məşğul olan insanlar qarşısında seçim imkanları 
yaranır. Bu da cəmiyyətimizin inkişafına xidmət göstərəcəkdir. 
Azad, demokratik cəmiyyətin formalaşmasına xidmət göstərə-
cəkdir. Ona görə mən zavodun işə düşməsinə geniş kontekstdə 
baxıram və əminəm ki, şəkər zavodunun istismarı və fəaliyyəti 
 51 
nəticəsində yaxın zamanlarda Azərbaycanda bir neçə 
istiqamətdə daha ciddi irəliləyiş olacaqdır. 
Beləliklə, ölkəmiz zənginləşəcək, möhkəmlənəcək, mövcud 
olan sosial problemlər öz həllini tapacaq, yoxsulluğun səviyyəsi 
aşağı düşəcək, işsizlik aradan qaldırılacaqdır. Əgər 100 mindən 
çox insan bu zavodun fəaliyyətindən səmərə görəcəksə, demək, 
bu, işsizliyin aradan qaldırılmasına böyük xidmət göstərəcəkdir. 
Ətraf rayonlarda yaşayanlar bundan bəhrələnəcəklər və 
Azərbaycanın iqtisadiyyatı daha da möhkəmlənəcəkdir. 
Bizim planlarımız çox böyükdür, genişdir. Ölkə iqtisadiyyatı 
daha da sürətlə inkişaf etməlidir. Büdcəmiz daha da artmalıdır. 
İndi hökumət qarşısında vəzifə qoymuşam ki, 2006-cı ilin 
büdcəsinə yenidən baxaq, müəyyən düzəlişlər edək. Çünki 
uğurlu iqtisadi siyasətimiz bizə əlavə imkanlar yaradır. Yəqin 
ki, bu yaxınlarda bu məsələyə baxılacaqdır və büdcəmiz daha 
da artacaqdır. 
O ki qaldı 2007-ci ilin büdcəsinə, artıq indidən iş başlayıb və 
əlbəttə ki, 2007-ci ilin büdcəsi daha da böyük olmalıdır. Bu bizə 
imkan verəcək ki, ölkədə olan bütün problemlər öz həllini 
tapsın. Məsələ məhz belə qoyulubdur: insanları narahat edən bir 
dənə də problem qalmamalıdır. Bunun üçün işləmək, düzgün 
iqtisadi siyasət seçmək və bunu icra etmək lazımdır. İki il 
bundan əvvəl regionların sosial-iqtisadi inkişafı proqramı qəbul 
olunanda biz bu məqsədi qarşımıza qoymuşduq. İndi həyat 
göstərir ki, qarşıya qoyduğumuz bütün məsələlər, verilmiş 
vədlər həyatda öz əksini tapır. İnsanların rifah halı yaxşılaşır, 
iqtisadiyyat artır, Azərbaycanın sənaye potensialı möhkəmlənir. 
Mən istəyirəm ki, bu daha da sürətlə olsun. Mən istəyirəm və 
bilirəm imkan var ki, bu müsbət proseslər daha da sürətlə getsin 
və insanlar bu yenilikləri, yaxşılığa doğru atılan bu addımları 
daha tezliklə görsünlər. Bu proses gedir, mən çalışıram ki, bunu 
sürətləndirim və ona görə mütəmadi qaydada bölgələrdə 
oluram, vəziyyətlə tanış oluram, özüm şəxsən maraqlanıram, 
baxıram. Həm yerli icra orqanlarına, həm iş adamlarına, həm də 
iqtisadiyyatla məşğul olanlara göstəriş verirəm ki, daha da fəal 
 52 
olun, daha da səmərəli işləyin. Çünki bizim əsas məqsədimiz 
Azərbaycan xalqının həyat səviyyəsini yaxşılaşdırmaq və 
ölkəmizi möhkəmləndirməkdir. 
Yenə də bu zavodun açılışına böyük önəm verərək qeyd 
etmək istəyirəm ki, bu gün mən zavodla tanış olarkən çox 
sevindim. Sevinirdim ki, Azərbaycanda belə gözəl, nəhəng 
müəssisə istismara verilir və uzun illər, onilliklər ərzində Azər-
baycan xalqına xidmət edəcəkdir. Bu zavodun işə salınmasında 
əməyi olan bütün mütəxəssislərə, bütün fəhlələrə, yerli və xarici 
iş adamlarına öz dərin minnətdarlığımı bildirmək istəyirəm. 
Bütün sahibkarlara müraciət edirəm ki, Azərbaycana daha da 
cəsarətlə sərmayə qoyun. Həm xarici, həm də yerli iş adamları 
daha da fəal olmalıdırlar. İlk növbədə, sərmayəni iqtisadiyyata, 
yeni istehsal müəssisələrinin yaradılmasına qoymaq lazımdır ki, 
Azərbaycan möhkəm dövlətə çevrilsin. 
Əziz dostlar, zavodun açılışı münasibətilə sizi bir daha təbrik 
edirəm, sizə uğurlar, xoşbəxtlik arzulayıram. Sağ olun. 
 
Prezident İlham Əliyev İmişlidə 2 nömrəli 
şəhər orta məktəbində  
 
Azərbaycan prezidenti İlham Əliyev martın 23-də İmişli 
rayonundakı Nizami Gəncəvi adına 2 nömrəli şəhər orta mək-
təbi ilə yaxından tanış olmuşdur.Məktəblilər prezident İlham 
Əliyevi və Mehriban xanım Əliyevanı gül-çiçəklə qarşıladılar. 
Prezident İlham Əliyevə məlumat verildi ki, məktəbin binası 
daxili imkanlar hesabına əsaslı təmir olunmuş, 22 kompüter, 
idman zalı üçün yeni avadanlıq alınmışdır. 1300 yerlik 
məktəbdə 1160 şagird təhsil alır, 85 müəllim və texniki işçi 
çalışır. 
Prezident İlham Əliyev təmir işlərini yüksək qiymətləndirdi 
və təhsil müəssisələrinin müasir standartlara cavab verməsini 
təmin etmək üçün bütün imkanların mövcud olduğunu vur-
ğuladı. Eyni zamanda bidirildi ki, «Yeniləşən Azərbaycana yeni 
məktəb» layihəsi çərçivəsində Heydər Əliyev Fondunun 
 53 
təşəbbüsü və köməyi ilə ölkəmizdə 130-dan çox məktəb 
tikilmişdir və bu iş davam etdirilir. 
Prezident İlham Əliyev məktəbin kompüter otağı ilə tanış 
oldu, ayrı-ayrı sinif otaqlarını gəzdi, dərs şəraiti ilə yaxından 
maraqlandı. Bildirildi ki, kompüterlər internet şəbəkəsinə 
qoşulmuşdur. Prezident xatırlatdı ki, Azərbaycanda orta mək-
təblərin kompüterləşdirilməsi proqramının həyata keçirilməsi 
davam etdirilir. 
Prezident İlham Əliyev məktəbin idman zalı ilə də tanış oldu. 
Kompüterlər vasitəsilə məktəbin keçmiş vəziyyəti, eləcə də ulu 
öndərin və prezident İlham Əliyevin təhsilə göstərdiyi diqqət və 
qayğını əks etdirən qısa videokadrlar göstərildi. 
 
«MKT–ARAZ» futbol klubunun yeni stadionunun 
istifadəyə verilməsi mərasimi 
 
Martın 23-də İmişli şəhərində «MKT–Araz» futbol klubunun 
yeni stadionunun istifadəyə verilməsinə həsr olunmuş mərasim 
keçirilmişdir. Azərbaycan prezidenti İlham Əliyev mərasimdə 
iştirak etmişdir.  
Prezident İlham Əliyevə və xanımına gül dəstələri təqdim 
olundu. 
 54 
 
 
 
AZƏRBAYCAN PREZİDENTİ  
İLHAM ƏLİYEVİN  
ƏLİ BAYRAMLI ŞƏHƏRİNƏ SƏFƏRİ 
 
23 mart 2006-cı il 
 
Şəhər mərkəzində yerləşən Heydər Əliyev meydanında 
prezident İlham Əliyevi və xanımını minlərlə sakin hörmət və 
ehtiramla, hərarətli alqışlarla qarşıladı. Onların əllərində ulu 
öndərin və prezident İlham Əliyevin portretləri, Azərbaycanın 
dövlət bayraqları, xalqımızın ümummilli lideri Heydər Əliyevin 
müdrik kəlamları yazılmış transparantlar, prezidenti sa-
lamlayan şüarlar var idi. 
Prezident İlham Əliyev ulu öndərin meydanda ucaldılmış 
abidəsi önünə gül dəstəsi qoydu. Prezidentin xanımı Mehriban 
Əliyeva da abidə önünə gül qoydu. 
Sonra meydanda şəhər ictimaiyyətinin nümayəndələri ilə 
görüş keçirildi. 
 
 
 55 
 
 
 
 
ƏLİ BAYRAMLI ŞƏHƏR İCTİMAİYYƏTİNİN  
NÜMAYƏNDƏLƏRİ İLƏ  
GÖRÜŞDƏ NİTQ 
 
23 mart 2006-cı il 
 
İ l h a m   Ə l i y e v:  Əziz dostlar! 
Əziz bacılar və qardaşlar! 
Sizin hamınızı ürəkdən salamlayıram, hər birinizə can-
sağlığı, xoşbəxtlik arzulayıram. 
Bildiyiniz kimi, Azərbaycanda artıq iki ildir regionların 
sosial-iqtisadi inkişafı proqramı həyata keçirilir və demək olar 
ki, bütün ölkəmizi əhatə edir. Mən çox şadam və çox sevinirəm 
ki, Əli Bayramlı şəhərində də bu proqram uğurla icra edilir. 
Məndə olan məlumata görə, bizə daxil olan məktublara əsasən 
deyə bilərəm ki, Əli Bayramlı son müddət ərzində çox inkişaf 
edibdir. Burada çoxlu abadlıq, quruculuq işləri aparılıbdır, yeni 
yollar, xiyabanlar salınıb, şəhər abadlaşıbdır. Bu məni çox 
sevindirir. Çünki mənim istəyim, arzum məhz bundan ibarətdir 
ki, Azərbaycanın hər bir bölgəsi, hər bir şəhəri gözəlləşsin, 
abadlaşsın, insanların həyat səviyyəsi yaxşılaşsın, insanlara 
göstərilən xidmətin səviyyəsi yüksəlsin və beləliklə, 
Azərbaycan hərtərəfli inkişaf etsin, möhkəm, qüdrətli bir 
dövlətə çevrilsin. Bunu təmin etmək üçün, şübhəsiz, bütün 
bölgələr inkişaf etməlidir. Şəhərlə kənd arasında fərq 
azalmalıdır. Əlbəttə ki, miqrasiya məsələləri də 
tənzimlənməlidir və bütün yerlərdə, bütün bölgələrdə iş 
yerləri açılmalıdır, yeni imkanlar yaradılmalıdır. 
Bilirsiniz ki, iş yerlərinin açılması ilə bağlı proqram uğurla 
icra edilir. Son iki il ərzində 350 minə qədər yeni iş yeri 
açılmışdır. Bu iş yerlərinin yaranması insanlarımızın həyat 
 56 
səviyyəsini yaxşılaşdırır, yoxsulluğu azaldır. Əgər iki il bundan 
əvvəl Azərbaycanda yoxsulluq səviyyəsində yaşayanlar 49 faiz 
idisə, bu gün 29 faizdir və əminəm ki, gələn il bu faiz daha da 
aşağı düşəcəkdir. Çünki bizim iqtisadi inkişafımız, onun 
dinamik sürəti bunu təmin edəcəkdir. 
Bilirsiniz ki, Azərbaycanın iqtisadiyyatı dünyada ən yüksək 
sürətlə inkişaf edir. Başqa elə ölkə yoxdur ki, onun iqtisadiyyatı 
ildə 26 faiz artsın. Keçən il bizdə iqtisadiyyat 26 faizdən çox 
artmışdır. Bu ilin artıq birinci aylarında, yanvar–fevral 
aylarında artım 50 faizə qalxmışdır. Bu o deməkdir ki, 
büdcəmiz artacaq, imkanlar artacaq, abadlıq, quruculuq işlərinə 
daha da böyük vəsait qoyulacaqdır. 
Bilirsiniz ki, indi bölgələrdə məktəb tikintisi sürətlə gedir. 
Təkcə keçən il ərzində 300-dən çox yeni məktəb tikilib, əlavə 
korpuslar tikilib və əsaslı təmir edilmişdir. Onu da bilirsiniz ki, 
bütün respublikada idman kompleksləri tikilir. İndi yeni 
proqram icra olunur və biz buna başlamışıq – bütün bölgələrdə 
yeni müasir tibb ocaqları yaradılmalıdır. Çünki bizim 
insanlarımıza ən yüksək səviyyədə tibbi xidmət göstərilməlidir. 
Bu məqsədlə ölkəmizin müxtəlif yerlərində müasir müalicə-
diaqnostika mərkəzləri tikilməyə başlanmışdır. Belə diaqnostika 
mərkəzlərindən birinin də təməl daşını bu gün Əli Bayramlıda 
qoyacağıq. Çünki mən göstəriş vermişəm ki, mütləq Əli 
Bayramlıda ən müasir tələblərə cavab verən tibb mərkəzi tikilib 
istifadəyə verilsin. 
Bir sözlə, bizim bütün sosial proqramlarımız var və onların 
təməlində iqtisadi güc dayanır. İqtisadi gücü də biz birlikdə 
yaratmalıyıq. Qəbul edilmiş proqramlar, bizim cəsarətli iqtisadi 
islahatlarımız, iqtisadiyyatın liberallaşması, yeni iş yerlərinin 
açılması, sahibkarlığın inkişafı və onlara dövlət tərəfindən 
verilən dəstək, kreditləşdirmə siyasəti, ipoteka mexanizmi – 
bütün bunlar ölkəmizi inkişaf etdirir. Nəzərə alsaq ki, 
Azərbaycanın çox zəngin neft-qaz yataqları var, təsəvvür etmək 
çətin deyil ki, yaxın zamanlarda, bir neçə ildən sonra ölkəmiz 
qüdrətli dövlətə çevriləcəkdir. 
 57 
Ulu öndər Heydər Əliyevin neft strategiyası bunu təmin edir, 
əsas amil budur və 1994-cü ildən indiyə qədər görülmüş işlər 
bizə imkan verir ki, həm ölkə iqtisadiyyatına çox böyük həcmdə 
sərmayə qoyulsun, həm də bizim Neft Fondumuzda kifayət 
qədər vəsait toplansın. Bütövlükdə, bu gün Azərbaycanın 
valyuta ehtiyatları təxminən 2,5 milyard dollar səviyyəsindədir. 
Bu çox böyük məbləğdir və bizə imkan verir ki, bütün sosial 
proqramları həll edək, maaşları, pensiyaları və digər sosial 
müavinətləri qaldıraq, insanlar daha da yaxşı yaşasınlar. Bir 
tərəfdən, artan iqtisadi potensial, iqtisadi islahatlar, bizim 
iqtisadi siyasətimiz, digər tərəfdən, sosial siyasət buna şərait 
yaradır. Azərbaycanda sosial siyasət mütləq və mütləq 
güclənməlidir. Çünki biz xalq üçün yaşayırıq, xalq üçün 
çalışırıq və əsas məqsədimiz bundan ibarətdir. 
Mən xatırlayıram, prezident seçkiləri ərəfəsində Əli Bay-
ramlı şəhərində olarkən sizinlə görüşdə demişdim, əgər mənə 
etimad göstərilərsə, var gücümlə çalışacağam ki, Azərbaycan 
daha da möhkəmlənsin və xalqımız daha yaxşı yaşasın. 
Görürsünüz ki, qəbul edilmiş bütün proqramlar həyatda öz 
həllini tapır. 350 min iş yerinin açılması özlüyündə çox böyük 
göstəricidir. 
Mən bu gün səhər İmişlidə idim. İmişlidə bölgədə, bütün bu 
regionda ən böyük şəkər zavodu tikilib istifadəyə verilibdir. O 
zavodda bilavasitə işləyənlərin sayı təxminən 1500 nəfər, onun 
fəaliyyəti ilə əlaqədar işlə təmin olunan insanların sayı 150 min 
nəfər olacaqdır. Yəni 150 min insan o zavodun fəaliyyətindən 
xeyir götürəcək, maaş alacaq və beləliklə, öz rifah halını 
yaxşılaşdıracaq, eyni zamanda, ölkə xəzinəsinə vergilər 
şəklində külli miqdarda vəsait daxil olacaqdır. Orada xarici 
mütəxəssislər də var idi, onlardan soruşdum ki, regionda, 
keçmiş sovet respublikaları məkanında buna bənzər zavod 
tikilibmi? Mənə dedilər ki, nəinki tikilib, olan zavodlar da 
dağıdılıbdır. Amma Azərbaycanda ən yüksək texnologiyaya 
malik böyük zavod tikilibdir. Bu bizim sənaye potensialımızı 
 58 
möhkəmləndirir, iqtisadi artımı təmin edir və beləliklə, ölkə 
hərtərəfli inkişaf edəcəkdir. 
Əli Bayramlının da böyük tarixi var, Azərbaycanda böyük 
yeri var. Görəndə ki, şəhər abadlaşır, xiyabanlar salınır, yeni 
binalar tikilir – bu məni çox sevindirir. Bir daha qeyd etmək 
istəyirəm ki, burada gedən işlərdən mən çox razıyam. 
Mən, adətən, öz çıxışlarımda tərifə çox yer ayırmıram. Daha 
çox nöqsanlara, problemlərə diqqəti cəlb edirəm. Çünki 
Azərbaycanda problemlər hələ çoxdur, biz bunları həll 
etməliyik və sürətlə həll etməliyik. Dediyim kimi, bütün 
istiqamətlərdə bu proseslər gedir. Həm dövlət müstəqilliyimizin 
möhkəmlənməsində, həm də iqtisadi potensialın artımında, ordu 
quruculuğunda, sosial məsələlərin həllində, xarici siyasətimizin 
icrasında – bütün bu istiqamətlərdə proseslər müsbət 
istiqamətdə gedir. Amma bununla yanaşı, problemlər də var və 
əhalinin 29 faizinin yoxsulluq səviyyəsində yaşaması ən böyük 
problemdir. İşsizlik məsələsi öz həllini tapır. Ancaq hələ 
Azərbaycanda kifayət qədər işsiz adam var. Biz onları işlə 
təmin etməliyik. Yeni iş yerləri, müəssisələr açılmalıdır. Yəni 
kifayət qədər problemlər var və mən daim bütün diqqəti bu 
problemlərin həll olunmasına cəlb edirəm. Amma bununla 
yanaşı, gərək müsbət təcrübə də təbliğ olunsun. Harada iş yaxşı 
gedirsə, o yerlərdə inkişafı təmin edən insanların da fəaliyyəti 
gərək layiqincə qiymətləndirilsin. Mən ədalət tərəfdarıyam və 
həmişə çalışmışam ki, Azərbaycanda sosial ədalət prinsipi ən 
yüksək səviyyədə olsun, pozulmasın. Biz gedən bütün 
proseslərə obyektiv qiymət verməliyik. Onu da qeyd etməliyəm 
ki, çox şey yerlərdə işləyən insanlardan asılıdır. Biz bütün 
proqramları qəbul etmişik. Onlar çox konkret, müfəssəl 
proqramlardır. Demək olar ki, hər bir rayona aid olan ən ciddi 
problemlər və onların həlli yolları təsbit edilibdir. Ancaq əgər 
yerlərdə onlar lazımi səviyyədə icra olunmasa, bizim işimiz 
yaxşı gedə bilməz. Yerlərdə gedən işlərdən, yerli məmurlardan, 
yerli rəhbərlərdən çox şey asılıdır. Mən hər bir məmurdan tələb 
edirəm ki, öz vəzifə borcuna vicdanla yanaşsın, tapşırılan 
 59 
sahədə yaxşı işləsin, insanları narahat edən problemləri həll 
etsin. Bütün ərizə və müraciətlərə vaxtlı-vaxtında cavab versin. 
Mən rayonlarda olarkən çoxlu ərizələr, məktublar alıram və 
onlar da təhlil edilir. Sonra mən insanları narahat edən əsas 
problemlərə baxıram. Sizə deyə bilərəm, əgər o məktubların 
təhlilini aparsaq görərik ki, şikayət xarakterlilər azlıq təşkil edir. 
Şikayətlər ildən-ilə azalır. Bu onu göstərir ki, insanları narahat 
edən problemlər öz həllini tapmağa başlayıbdır. Məktublarda 
daha çox müəyyən xahişlər var, sağlamlıqla bağlı məsələlər var, 
ailə məsələləri var. Buna baxmayaraq, hər bir məktuba gərək 
diqqətlə yanaşaq. Çünki  insanı nəsə narahat etmirsə, o heç vaxt 
gedib yağışda, yaxud da günün altında prezidenti saatlarla 
gözləməyəcək ki, məktub çatdırsın. Əgər nəsə narahat edirsə, 
gərək biz araşdıraq, bilək ki, nə narahat edir. Elə problem 
yoxdur ki, öz həllini tapa bilməsin. Xüsusilə indiki zamanda. 
Azərbaycanın iqtisadi potensialı möhkəmlənir. Bizim büdcəmiz 
son üç ildə üç dəfə artıbdır. Bu, ümumiyyətlə, tarixdə görünmə-
miş bir hadisədir. 1 milyard 200 milyon dollardan gəlib bu il 4 
milyard dolları ötübdür. Gələn il daha da artacaqdır. Əlbəttə ki, 
bizim iqtisadi imkanlarımız artdıqca, bütün problemlər də öz 
həllini tapmalıdır. 
İndi əsas diqqət infrastruktur layihələrə yönəldilməlidir. Yol 
təsərrüfatı yeniləşməlidir, həm magistral yollar, həm də 
şəhərdaxili yollar yüksək səviyyədə olmalıdır. Mən indi buraya 
gələrkən fikir verdim ki, çox keyfiyyətli yeni yollar salınır və 
gərək şəhərin bütün yolları bu səviyyədə olsun. Əlavə nə qədər 
vəsait lazımdırsa, mən onu da ayıracağam. 
Elektrik enerjisi ilə təminat yaxşılaşmalıdır. Bilirsiniz ki, 
bizim proqramımızda Əli Bayramlı elektrik stansiyasının 
yenidən qurulması məsələsi də dayanır və onu da həll edəcəyik. 
Su təchizatı, istilik sisteminin bərpası və qazlaşdırma 
Azərbaycanı tam şəkildə əhatə etməlidir. Beləliklə, bütün 
infrastruktur layihələr öz həllini tapandan sonra, əlbəttə ki, 
inkişaf daha da sürətlə gedəcəkdir. 
 60 
Bununla yanaşı, məktəb, xəstəxana tikintisi, digər sosial 
obyektlərin tikintisi və təmiri diqqət mərkəzindədir. Mən 
göstəriş vermişəm ki, Azərbaycanda fəaliyyət göstərən bütün 
mədəniyyət ocaqları təftiş edilsin. Çünki onların böyük 
əksəriyyəti artıq yararsız vəziyyətə düşüb, uzun illər təmirsiz 
qalıbdır. Onlar da Bakıda və bütün bölgələrdə təmir olunma-
lıdır. Bunu etmək üçün bizim iqtisadi imkanlarımız var. Sadəcə 
olaraq, gərək insanlar bunu ürəklə etsinlər. Gərək can 
yandırsınlar, necə deyərlər, bunu əsas vəzifə kimi qəbul edib, 
icrasını təmin etsinlər. Çünki bütün lazımi göstərişlər verilib, 
lazım olan proqramlar qəbul edilibdir. Qalır ancaq bunları 
yerinə yetirmək. Bunların da yerinə yetirilməsində bütün 
cəmiyyət, biz hamımız – yerli icra orqanları, ictimai xadimlər, 
əhali, bütün xalq iştirak etməlidir. Çünki bu bizim 
Vətənimizdir, Azərbaycan bizim doğma torpağımızdır, yur-
dumuzdur və bu ölkəni özümüz, ancaq özümüz inkişaf et-
dirməliyik. 
Azərbaycan müstəqilliyini əldə edəndən sonra, demək olar 
ki, bütün respublikalardan fərqli olaraq, ən çətin vəziyyətdə idi. 
İqtisadiyyat dağılmışdı, vətəndaş qarşıdurması, anarxiya, xaos 
hökm sürürdü, hakimiyyət uğrunda mübarizə gedirdi. 
Torpaqlarımız işğal altına düşürdü. Biz o xaosdan, anarxiyadan 
yalnız və yalnız Heydər Əliyevin fəaliyyəti nəticəsində, 
müdrikliyi, cəsarəti nəticəsində çıxa bildik. O çox çətin bir dövr 
idi. Sizə deyə bilərəm ki, Azərbaycan öz problemləri ilə faktiki 
olaraq təkbaşına qalmışdı. Biz heç bir yerdən lazımi səviyyədə 
nə kömək, nə bir yardım, nə də dəstək almadıq. Qonşularla 
müqayisədə bəlkə də on dəfə az aldıq. Bunun səbəbləri var, mən 
onları xırdalamaq istəmirəm. Amma biz anladıq və dərk etdik 
ki, müqəddəratımız öz əlimizdədir. Azərbaycan necə olacaq, 
necə inkişaf edəcək, dünyada hansı yeri tutacaq, bölgədə hansı 
yeri tutacaq, bu bizdən asılıdır. O illər ərzində görülmüş işlər bu 
gün Azərbaycanı bölgədə lider dövlətə çeviribdir. İqtisadi 
inkişaf sürətinə görə biz dünyada birinci yerdəyik. Bölgədə 
Azərbaycanla rəqabət aparmaq iqtidarında başqa bir ölkə 
 61 
yoxdur və getdikcə bizim imkanlarımız, gücümüz artacaqdır. 
Beləliklə, bizim milli maraqlarımız daha da hərtərəfli və dolğun 
şəkildə öz əksini tapacaqdır. Yəni bizim taleyimiz özümüzdən 
asılıdır. Biz necə işləyəcəyik, bütün proqramları necə icra 
edəcəyik, ölkə o cür də inkişaf edəcək, vətəndaşlar da elə 
yaşayacaqlar. 
İndi Azərbaycandakı minimum əməkhaqqı bizi qane etmir. 
Düzdür, son bir neçə il ərzində dəfələrlə artıbdır. Amma yenə 
də bu, insanın minimum tələbatını ödəmirsə, deməli, bizi qane 
edə bilməz. Ona görə hökumət qarşısında vəzifə qoyulubdur ki, 
hesablansın və təkliflər verilsin, gərək qısa müddət ərzində 
Azərbaycanda minimum əməkhaqqı insanın minimum tələbatını 
ödəmək üçün uyğunlaşdırılsın. Bunu da təmin edəcəyik. 
Büdcəmiz getdikcə artdıqca, iqtisadi potensialımız 
möhkəmləndikcə bütün problemlər öz həllini tapacaqdır. 
Əgər bu gün belə gözəl inkişaf dinamikasını yaşayırıqsa, 
təsəvvür edin, Bakı–Tbilisi–Ceyhan neft kəməri işə düşəndən 
sonra bizi nələr gözləyir. Ölkəmizə milyardlarla dollar gələ-
cəkdir. Neftdən gələn gəlirlərin hamısı şəffaf şəkildə saxlanılır, 
xalq məlumatlandırılır və bütün gəlirlər haqqında, bütün xərclər 
haqqında məlumat mütəmadi qaydada dərc edilir. Çünki bu 
şəffaflıq olmalıdır. İnsanlar bilməlidirlər ki, ölkə xəzinəsində nə 
qədər vəsait var, nə qədər pul var və haraya xərclənir. Bildiyiniz 
kimi, xərclər ancaq büdcə hesabına aparılır, yəni Milli Məclis 
büdcəni təsdiq edəndə bütün xərclər orada nəzərdə tutulur. 
Beləliklə, həm iqtisadi, həm də sosial problemlərin həlli 
Azərbaycanı qısa müddət ərzində zəngin, qüdrətli dövlətə 
çevirəcəkdir. Mənim məqsədim isə məhz budur və eyni za-
manda, çox istəyirəm ki, bütün bölgələr inkişaf etsin. Məsələn, 
biz neft-qazla zəngin olan bəzi ölkələrin təcrübəsini öyrənmişik, 
bilirik. Onlarda vəziyyət o qədər də ürəkaçan deyil, sosial 
ədalətsizlik var, gəlirlər düzgün bölünmür. Gəlirlərin 
xərclənməsində şəffaflıq təmin edilmir və xoşagəlməz hadisələr 
baş verir. Eyni zamanda, paytaxt, yaxud da böyük şəhərlər 
inkişaf edir, qalan bölgələrdə inkişaf getmir. Bizim regional 
 62 
inkişaf proqramımızın məqsədi məhz bundadır ki, bu fərq 
nəinki azalsın, əksinə, bölgələr inkişaf etsin və paytaxtın 
səviyyəsinə gəlib çatsın. Ona görə bütün bu tədbirlər vaxtlı-
vaxtında icra olunmalıdır. 
Bir daha demək istəyirəm ki, Əli Bayramlıda aparılan işlər 
məni sevindirir. Əlbəttə ki, problemlər çoxdur, nöqsanlar da 
var. Siz də onların hamısını bilirsiniz. Amma siz düzgün 
istiqamətdə inkişaf edirsiniz və əminəm ki, gələcək illərdə Əli 
Bayramlı daha da gözəlləşəcək, gözəl binalar tikiləcək, gözəl 
müəssisələr, infrastruktur obyektlər yaranacaq, parklar, yollar 
salınacaq ki, bizim Vətənimiz çiçəklənsin, Azərbaycan 
möhkəmlənsin və qüdrətli dövlətə çevrilsin. 
Əziz dostlar, sizin hamınızı bir daha ürəkdən salamlayıram, 
sizə xoşbəxtlik, cansağlığı arzulayıram. Sağ olun. 
Əli Bayramlı sakinləri prezident İlham Əliyevə yaxınlaşaraq 
səmimi görüşdülər, xoş arzularını çatdırdılar, şəhərdə aparılan 
quruculuq-abadlıq işlərindən razılıqlarını bildirdilər. 
    
Əli Bayramlı şəhərində Heydər Əliyev muzeyinin açılışı 
 
Martın 23-də Əli Bayramlı şəhərinin mərkəzində Heydər 
Əliyev muzeyinin təntənəli açılışı olmuşdur. 
Azərbaycan prezidenti İlham Əliyev mərasimdə iştirak 
etmişdir. Prezident İlham Əliyev muzeyin açılışını bildirən 
qırmızı lenti kəsdi. 
Şəhərin mərkəzi küçəsində ulu öndərin xatirəsinə yaradılmış 
muzeydə Heydər Əliyevin büstü qoyulmuş, ümummilli 
liderimizin həyat və fəaliyyətini əks etdirən geniş materiallar 
toplanmışdır.      
 
 
 63 
Heydər Əliyev parkı ilə tanışlıq 
 
Azərbaycan prezidenti İlham Əliyev Əli Bayramlı 
şəhərinin mərkəzindəki istirahət guşəsinə – ümummilli lider 
Heydər Əliyevin adını daşıyan parka gəldi. 
Prezident İlham Əliyev, xanımı Mehriban Əliyeva səliqə-
sahmanlı parkda istirahət üçün yaradılmış şəraitlə tanış 
oldular. Yeni salınmış bu parkın ərazisi bir neçə hektardır. Yay 
aylarında şəhər sakinləri boş vaxtlarını bu istirahət guşəsində 
keçirir, dincəlirlər. Burada uşaqlar üçün karusellər də quraşdı-
rılmışdır. 
Prezident İlham Əliyev və xanımı parkı gəzdilər, yüksək 
zövqlə yaradılmış şəlaləyə tamaşa etdilər. 
 
    
Qarabağ müharibəsi, Çernobıl əlillərinə, şəhid ailələrinə 
və  
Böyük Vətən müharibəsi veteranlarına yeni mənzillərin  
orderlərinin təqdimatı 
 
Azərbaycan prezidenti İlham Əliyev martın 23-də Əli 
Bayramlıda Qarabağ müharibəsi, Çernobıl əlilləri, şəhid ailə-
ləri, Böyük Vətən müharibəsi veteranları üçün tikilmiş yeni 
yaşayış binaları ilə tanış olmuş, mənzillərin sahiblərinə order-
ləri təqdim etmişdir. 
Sakinlər prezident İlham Əliyevi mehribanlıqla, gül dəstə-
ləri ilə qarşıladılar. 
 
Əli Bayramlı şəhərində müalicə-diaqnostika mərkəzinin  
təməlinin qoyulması mərasimi 
 
Martın 23-də Əli Bayramlı şəhərində müalicə-diaq-
nostika mərkəzinin təməlinin qoyulması münasibətilə mərasim 
keçirilmişdir. Prezident İlham Əliyev mərasimdə iştirak etmiş-
dir.  
 64 
Prezident İlham Əliyev mərkəzin baş planı və xarici görü-
nüşünün fotoşəkli ilə tanış oldu. Dövlət Neft Şirkətinin pre-
zidenti Rövnəq Abdullayev bildirdi ki, ümumi sahəsi 5 min 
kvadratmetr olacaq bu səhiyyə ocağı bir il ərzində tam isti-
fadəyə veriləcəkdir. Dördmərtəbəli binanın birinci mərtəbəsi 
təcili yardım, rentgen şöbəsi və yeməkxana üçün nəzərdə tutul-
muşdur. İkinci mərtəbədə stasionar, dializ bölməsi, daxili funk-
sional diaqnostika, şüa diaqnostikası, qəbul bölmələri, həkim 
otaqları, üçüncü mərtəbədə isə cərrahiyyə, reanimasiya 
şöbələri, palatalar, dördüncü mərtəbədə konfrans zalı 
yerləşəcəkdir. 
Azərbaycan prezidenti İlham Əliyev həmin gün Bakıya qa-
yıtdı. 
 
 
 
 
 65 
 
 
 
BELARUS RESPUBLİKASININ PREZİDENTİ  
ZATİ-ALİLƏRİ 
CƏNAB ALEKSANDR LUKAŞENKOYA 
 
Hörmətli Aleksandr Qriqoryeviç! 
Belarus  Respublikasının Prezidenti vəzifəsinə yenidən 
seçilməyiniz münasibətilə təbriklərimi qəbul edin. 
Əminəm ki, Azərbaycan Respublikası ilə Belarus Res-
publikası arasında dostluq münasibətləri və qarşılıqlı surətdə 
faydalı əməkdaşlıq bundan sonra da möhkəmlənəcək və inkişaf 
edəcəkdir. 
Sizə möhkəm cansağlığı, xoşbəxtlik və dövləti fəaliy-
yətinizdə uğurlar arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 24 mart 2006-cı il 
 
 66 
 
 
 
SENEQAL RESPUBLİKASININ PREZİDENTİ                                                                    
ZATİ-ALİLƏRİ                                                                                                                             
CƏNAB ABDULAY VADA  
 
Hörmətli cənab Prezident!  
Seneqal Respublikasının milli bayramı – Müstəqillik 
günü münasibətilə Sizi və bütün xalqınızı öz adımdan və Azər-
baycan xalqı adından ürəkdən təbrik edirəm. 
Ümidvaram ki, ölkələrimiz arasında yaranan dostluq və 
əməkdaşlıq münasibətlərinin inkişafı daim qarşılıqlı məna-
felərimizə xidmət edəcəkdir. Sizə möhkəm cansağlığı, işləri-
nizdə uğurlar, dost xalqınıza əmin-amanlıq və tərəqqi arzu-
layıram.  
 
Hörmətlə, 
İLHAM ƏLİYEV 
Azərbaycan Respublikasının Prezidenti  
 
Bakı, 27 mart 2006-cı il 
 
 
 67 
 
 
 
MİLLİ TƏHLÜKƏSİZLİK NAZİRLİYİNİN 
HEYDƏR ƏLİYEV ADINA AKADEMİYASINA 
DÖYÜŞ BAYRAĞININ TƏQDİM OLUNMASI 
MƏRASİMİNDƏ ÇIXIŞ  
 
27 mart 2006-cı il 
 
Martın 27-də Milli Təhlükəsizlik Nazirliyinin Heydər 
Əliyev adına Akademiyasına Döyüş bayrağının təqdim edil-
məsinə həsr olunmuş təntənəli mərasim keçirilmişdir. Azər-
baycan Respublikasının Prezidenti, Silahlı Qüvvələrin Ali Baş 
Komandanı İlham Əliyev mərasimdə iştirak etmişdir. Dövlə-
timizin başçısını Akademiyanın həyətindəki meydançada şəxsi 
heyət böyük hörmətlə qarşıladı.  
Milli Təhlükəsizlik naziri general-leytenant Eldar Mahmu-
dov Azərbaycan prezidentinə raport verdi: «Cənab Ali Baş 
Komandan, Milli Təhlükəsizlik Nazirliyinin şəxsi heyəti Sizin 
gəlişiniz və görüşünüz üçün hazırdır».  
Prezident İlham Əliyev şəxsi heyəti salamladı. 
 
 Ulu öndər Heydər Əliyevin abidəsinin açılışı 
 
Əvvəlcə xalqımızın ümummilli liderinin Milli Təhlükəsizlik 
Nazirliyinin Heydər Əliyev adına Akademiyasının binası qarşı-
sında ucaldılmış abidəsinin açılışı oldu. Abidənin müəllifi ta-
nınmış heykəltəraş Fuad Salayevdir. Azərbaycan prezidenti 
İlham Əliyev heykəlin üzərindən ağ örtüyü götürdü və abidənin 
önünə gül dəstəsi qoydu. Dövlətimizin başçısı heykəlin 
qarşısında Milli Təhlükəsizlik Nazirliyinin və Akademiyanın 
rəhbər heyəti ilə xatirə şəkli çəkdirdi. 
Azərbaycan Respublikasının Prezidenti, Silahlı Qüvvələrin 
Ali Baş Komandanı İlham Əliyev mərasimdə çıxış etdi. 
 68 
 
İ l h a m   Ə l i y e v:  Əziz kursantlar, zabitlər, generallar! 
Mən sizin hamınızı ürəkdən salamlayıram və Milli Təhlü-
kəsizlik Nazirliyi əməkdaşlarını qarşıdan gələn peşə bayramı 
münasibətilə təbrik edirəm. 
Bildiyiniz kimi, Azərbaycan Milli Təhlükəsizlik Nazirliyinin 
Akademiyası ulu öndər Heydər Əliyevin qərarı ilə 1998-ci ildə 
yaradılmışdır. Keçən ilin dekabr ayında isə Akademiyaya 
Heydər Əliyevin adı verilmişdir. Bu gün Akademiya ilə tanış 
olarkən gördüm ki, burada işlər yüksək səviyyədə qurulub, qısa 
müddət ərzində böyük təmir-tikinti işləri aparılmışdır. Akade-
miyanın binaları yüksək səviyyədə təmir olunmuş, yeni 
avadanlıq quraşdırılmışdır. Bir sözlə, indi Akademiya ən 
yüksək dünya standartlarına cavab verir və burada kursantlar, 
əlbəttə ki, bütün bu imkanlardan səmərəli istifadə etməli, yaxşı 
oxumalı, bu peşəyə yiyələnməlidirlər. 
Akademiya Heydər Əliyevin adını daşıyır və əlbəttə, bu, 
əlavə məsuliyyət deməkdir. Akademiyanın bütün fəaliyyəti 
gərək bu ada layiq olsun. Mən ümid edirəm ki, belə də olacaq 
və bu Akademiyada oxuyan kursantlar gələcəkdə Azərbaycanın 
dövlət müstəqilliyinin möhkəmlənməsində fəal rol oynaya-
caqlar. 
Bu gün eyni zamanda, Heydər Əliyevin abidəsinin və 
muzeyin açılışını etdik. Muzeyin eksponatları ulu öndərin həyat 
və fəaliyyətini çox dolğun şəkildə əks etdirir. Bildiyiniz kimi, 
Heydər Əliyev gənc yaşlarından öz taleyini təhlükəsizlik 
orqanları ilə bağlamışdır. Ən kiçik vəzifədən Dövlət 
Təhlükəsizlik Komitəsinin sədri vəzifəsinə yüksəlmiş, general 
rütbəsini almışdır və Azərbaycanın tarixində ilk dəfə Dövlət 
Təhlükəsizlik Komitəsinə azərbaycanlı rəhbərlik etməyə 
başladı. Ondan əvvəlki dövrlərdə o mühüm vəzifəni digər 
millətlərin nümayəndələri tuturdular. İşlədiyi bütün bu dövr 
ərzində Heydər Əliyevin fəaliyyəti doğma xalqına xidmət 
etməkdən ibarət olmuşdur. O vaxtın ideoloji çərçivələrinə 
baxmayaraq, onun bütün fəaliyyəti milli maraqlarımızın qorun-
 69 
masına yönəldilmişdi və Azərbaycan xalqının maraqlarına 
xidmət edirdi. 
O illərdə Sovet İttifaqında müxtəlif proseslər gedirdi. Bil-
diyiniz kimi, dövlət təhlükəsizlik orqanlarının fəaliyyətinin 
istiqamətlərindən biri də fikir ayrılığı ilə mübarizə aparmaq, 
azad sözü boğmaq və buna bənzər sair işlərdən ibarət idi. Ancaq 
Heydər Əliyev Azərbaycanın o vaxtkı Dövlət Təhlükəsizlik 
Komitəsinin sədri olanda və ondan sonra Azərbaycanda rəhbər 
vəzifədə işlədiyi dövrdə belə hallar yox idi. 
Ona görə yox ki, Azərbaycanda bu meyllər yox idi. Ona görə 
ki, Heydər Əliyevin bütün amalı Azərbaycanın elitasını –  
ziyalıları, yazıçıları, şairləri qorumaq, onlara gözəl şərait 
yaratmaq və onları əsassız təzyiqlərdən qorumaq idi. Məhz 
buna görə 1970–80-ci illərdə Azərbaycanda dissident hərəkatı 
yox idi. Ona görə ki, Heydər Əliyev bizim tanınmış ziya-
lılarımızı, milli ruhda yaşayan insanları həmişə qoruyurdu, 
müdafiə edirdi və imkan vermirdi ki, onlara təzyiqlər 
göstərilsin, yaxud da onlar cinayət məsuliyyətinə cəlb olun-
sunlar. 
70-ci illər bütövlükdə Azərbaycanın bugünkü inkişafına da 
çox gözəl zəmin yaratmışdır. Çünki məhz o illərdə ölkəmiz 
hərtərəfli inkişaf edirdi. Düzdür, müstəqil ölkə deyildi, amma 
Heydər Əliyevin bütün fəaliyyəti ondan ibarət idi ki, 
Azərbaycanın maksimum dərəcədə müstəqilliyini əks etdirən 
əlamətlər tətbiq olunsun. Məhz o vaxt Sovet İttifaqında analoqu 
olmayan Naxçıvanski adına hərbi məktəb yaradılmışdı. O 
illərdə Azərbaycan gəncləri yaxşı təhsil almaq üçün Sovet 
İttifaqının müxtəlif böyük şəhərlərinə ezam olunurdular. Məhz 
o illərdə Azərbaycanın bugünkü sənaye potensialını xeyli 
dərəcədə müəyyən edən müəssisələr yaradılmışdı. Məhz o 
illərdə Azərbaycanın ədəbiyyatını, incəsənətini inkişaf etdirən 
insanlara ən yüksək dövlət mükafatları verilirdi. Beləliklə, 
Azərbaycanın hərtərəfli inkişafına gözəl şərait yaradılırdı. 
Ondan sonrakı illərdə də ulu öndərin bütün fəaliyyəti məhz 
bir məqsədi güdürdü: Azərbaycanı möhkəmləndirmək, 
 70 
zənginləşdirmək, dövlət müstəqilliyimizi əbədi, dönməz etmək. 
90-cı illərdə, o çətin, ağır şəraitdə Azərbaycana rəhbərliyə 
gəldikdən sonra ölkəmizi və xalqımızı bəladan məhz Heydər 
Əliyevin cəsarəti, uzaqgörənliyi, müdrikliyi qurtardı. Əlbəttə ki, 
xalqın ona olan inamı və dəstəyi sayəsində. Bütün bu amillər 
ölkəmizi bu gün bölgədə ən qabaqcıl ölkəyə çeviribdir. Bütün 
bu amillər Azərbaycanda iqtisadi islahatların uğurla 
aparılmasına imkan yaratdı və indi ölkəmiz çox sürətlə, dinamik 
şəkildə inkişaf edir. Bizim iqtisadi göstəricilərimiz çox 
yüksəkdir. Azərbaycanda ictimai-siyasi vəziyyət çox müsbətdir 
və bütün bu işlərin təməli məhz 90-cı illərin ortalarında 
qoyulmuşdur. 
Bu gün bu siyasət Azərbaycanda uğurla davam etdirilir. 
Azərbaycan bölgədə liderlik mövqeyinə sahib olubdur. Əlbəttə 
ki, ölkəmizin uğurlu inkişafı üçün Azərbaycanda dövlət 
müstəqilliyi daha da möhkəmlənməlidir. Dövlət müstəqilliyi 
bizim ən böyük sərvətimizdir, ən böyük nemətimizdir. Azər-
baycan xalqı uzun illər, əsrlər boyu bu müstəqillikdən məhrum 
idi. Biz 15 ildir ki, Dünya Birliyinin üzvüyük, müstəqil 
dövlətik, öz taleyimizi özümüz müəyyən edirik. 
Müstəqilliyimizin möhkəmlənməsi ölkəmizin inkişafına xid-
mət edir. Azərbaycanın mövqeləri möhkəmlənir. Azərbaycan öz 
siyasətini xalqımızın milli maraqları əsasında qurur. Bütün bu 
uğurlar onu göstərir ki, bu, yeganə düzgün siyasətdir. Milli 
təhlükəsizlik orqanlarının dövlət müstəqilliyimizin 
möhkəmlənməsində çox böyük əhəmiyyəti var. 60-cı, 70-ci və 
əlbəttə, 90-cı illərdə milli təhlükəsizlik orqanlarının 
formalaşmasında ulu öndər Heydər Əliyevin çox böyük rolu 
olmuşdur. Azərbaycan müstəqil dövlət kimi yaşamağa 
başlayanda çox çətin və ağır vəziyyətdə idi. Biz artıq öz təhlü-
kəsizliyimizi özümüz təmin etməli idik. Nəzərə alsaq ki, o 
illərdə Azərbaycanda rəhbərlikdə olan insanların səriştəsizliyi 
nəticəsində ölkədə proseslər çox mənfi istiqamətdə gedirdi – 
xaos, anarxiya, hərc-mərclik, Ermənistanın Azərbaycana qarşı 
etdiyi təcavüz, torpaqlarımızın itirilməsi, vətəndaş müharibəsi. 
 71 
Bütün o illər bizim üçün çox ağır, çətin keçirdi və Azərbaycanın 
müstəqil ölkə kimi yaşaması sual altında idi. 
Ona görə milli təhlükəsizlik orqanlarının formalaşması, 
möhkəmlənməsi, təsadüfi adamlardan təmizlənməsi məsələsi 
böyük əhəmiyyət daşıyırdı. Biz özümüz özümüzü müdafiə et-
məliydik, milli təhlükəsizliyimizi qorumalıydıq və əlbəttə ki, 
ölkəmizin normal həyatını təmin etməli idik. O illərdə milli 
təhlükəsizlik orqanları möhkəmləndi. Azərbaycanın dövlət 
müstəqilliyinin möhkəmlənməsində, qorunmasında onların 
böyük rolu olmuşdur. Ondan sonrakı illərdə Azərbaycanın 
uğurlu inkişafı, aparılan iqtisadi islahatlar, siyasi islahatlar, 
əlbəttə ki, müstəqilliyimizi çox böyük dərəcədə möhkəm-
ləndirdi. 
Milli təhlükəsizlik orqanlarının son müddət ərzindəki 
fəaliyyəti də çox müsbətdir, çox uğurludur. Bildiyiniz kimi, 
Azərbaycanda müxtəlif cinayətkar dəstələr zərərsizləşdirildi. 
Məhz Milli Təhlükəsizlik Nazirliyinin əməkdaşlarının fəaliyyəti 
nəticəsində cinayətkar dəstələr zərərsizləşdirildi, adam oğruları, 
canilər, qatillər, terrorçular tutuldu, cəmiyyətimizi narahat edən 
məsələlər öz həllini tapdı. Azərbaycan üçün təhlükə mənbəyi 
olan məsələlər həll olundu. Ona görə mən milli təhlükəsizlik 
orqanlarının fəaliyyətini çox yüksək qiymətləndirirəm. 
Bilirsiniz ki, orqanların əməkdaşları yüksək dövlət müka-
fatları ilə təltif olunmuşlar. Eyni zamanda, onların məişət 
problemləri öz həllini tapır. Milli Təhlükəsizlik Nazirliyinin 
maddi-texniki bazası möhkəmlənir. Biz bu məsələyə çox böyük 
diqqət göstəririk. Çünki indiki şəraitdə çox şey maddi-texniki 
bazanın yüksək səviyyədə olmasından asılıdır. Əlbəttə ki, 
peşəkarlıq, əməliyyat işləri – bütün bunlar çox önəmlidir. 
Əminəm ki, Akademiyanın fəaliyyəti nəticəsində peşəkarlıq 
səviyyəsi daha da yüksələcəkdir. 
Amma müasir dünyada, əlbəttə ki, texniki vasitələrdən çox 
səmərəli istifadə etməliyik. Bizim təhlükəsizliyimizi təmin 
edən, maddi-texniki bazanı möhkəmləndirən vasitələr gərək 
Azərbaycanda tətbiq olunsun, ən yüksək dünya standartlarına 
 72 
cavab versin. Bu istiqamətdə də çox böyük işlər görülübdür. 
Demək olar ki, Azərbaycanda elə bir məsələ, elə bir problem 
yoxdur ki, bizim ondan xəbərimiz olmasın. Bu çox önəmlidir. 
Çünki ölkəmiz çox həssas bölgədə yerləşir. Azərbaycanın 
dünyadakı artan mövqeləri, önəmi, təbii sərvətlərlə zəngin 
olmağımız, əlbəttə ki, ölkəmizə diqqəti də artırır, Azərbaycanı 
istəməyən qüvvələr də fəallaşırlar. Bizim uğurlu inkişafımızı 
istəməyən qüvvələr  var. Biz onları bilirik və mübarizə aparırıq. 
Ölkəmizin normal, hərtərəfli inkişafı üçün, Azərbaycan 
xalqının rifah, sülh şəraitində yaşaması üçün sabitlik, ictimai-
siyasi asayiş qorunmalıdır, təhlükəsizliyimiz təmin olunmalıdır. 
Bu işdə Milli Təhlükəsizlik Nazirliyinin xüsusi funksiyası var, 
xüsusi rolu var və Milli Təhlükəsizlik Nazirliyi bu vəzifənin 
öhdəsindən şərəflə gəlir. Mən bunu xüsusilə qeyd etmək 
istəyirəm. Çünki gələcəkdə Azərbaycanın bölgədəki mövqeləri, 
dünyada olan önəmi daha da artacaqdır. Bu il Bakı–Tbilisi–
Ceyhan neft kəməri, Bakı–Tbilisi–Ərzurum qaz kəməri işə 
düşəcəkdir. Bu bizə olan diqqəti daha da artıracaq, bizə olan 
bəzi təzyiqləri daha da artıracaqdır. Biz bunları bilirik və bəzi 
yersiz müdaxilələrin səbəbini də bilirik. Biz buna hazır 
olmalıyıq və hazırıq. 
Biz bütün qurumlarla, bütün dövlətlərlə qarşılıqlı hörmət, 
anlaşma prinsipləri əsasında əməkdaşlıq edirik və bu siyasətə 
sadiqik. Amma kimsə Azərbaycana əsassız təzyiqlər etmək 
istəyirsə, Azərbaycanın daxili işlərinə yersiz müdaxilə olun-
duğunu görürüksə, biz heç vaxt bununla barışa bilmərik. Azər-
baycan müstəqil siyasət aparır. Bizim siyasətimiz xalq 
tərəfindən dəstəklənir, bəyənilir. Bu siyasət artıq özünün 
uğurluluğunu sübut edibdir. Son on il ərzində aparılan siyasi, 
iqtisadi, sosial islahatlar, bizim müstəqilliyimizi möhkəm-
ləndirən amillər göstərib ki, Azərbaycan düzgün istiqamətdə 
inkişaf edir. 
Mən MDB məkanında yerləşən qonşu ölkələrlə bizi 
müqayisə etmək istəmirəm. Amma onu da hamımız görürük ki, 
ciddi proseslər, təlatümlü anlar insanlara xoşbəxtlik, rifah 
 73 
gətirmir. Statistikaya nəzər salsaq görərik ki, hansı ölkələr daha 
sürətlə inkişaf edir, hansı ölkələrdə iqtisadiyyatın və sənayenin 
tənəzzülü müşahidə olunur. Mən indi bu məsələləri xırdalamaq 
istəmirəm. Amma Azərbaycan ən yüksək sürətlə inkişaf edən 
ölkədir. Keçən il iqtisadi artım 26 faizdən çox olub, bu ilin ilk 
aylarında 50 faizə yaxınlaşıbdır. Nəyin hesabına? Onun 
hesabına ki, Azərbaycan çox düşünülmüş siyasət aparır. Bizim 
siyasətimiz milli maraqlarımıza xidmət etməlidir. Biz heç bir 
başqa ölkənin daxili işinə qarışmırıq və belə niyyətimiz də 
yoxdur. 
Amma ona da imkan verə bilmərik ki, kimsə bizim daxili 
işimizə qarışsın, bizə göstəriş versin, təlimat versin, yaxud da 
təzyiq etməyə çalışsın. Biz buna heç vaxt imkan vermərik. Buna 
nail olmaq üçün bizim gücümüz olmalıdır. Bizim gücümüz 
iqtidarla xalqın birliyindədir. Bizim gücümüz iqtisadi 
siyasətimizdədir. Bizim gücümüz müstəqilliyimizin əbədi, 
dönməz olmasındadır. Azərbaycan xalqı öz taleyini özü 
müəyyən etməlidir və özü də müəyyən edir. Bütün bu müsbət 
meyllərin güclənməsində milli təhlükəsizlik orqanlarının çox 
mühüm rolu var və mən əminəm ki, gələcəkdə bu orqanlar daha 
da möhkəmlənəcək və qarşıda duran bütün vəzifələri həll 
etməyə qadir olacaqdır. 
Bizim bölgədə müxtəlif proseslər gedir. Azərbaycan bu 
bölgədə yerləşir, yaşayır və əlbəttə ki, biz gedən bütün proses-
lərə çox diqqətlə, həssaslıqla yanaşırıq. Əsas məsələ odur ki, 
bölgədə təhlükəsizlik daha da möhkəmlənsin. Ona görə biz 
beynəlxalq əməkdaşlıq layihələrində də çox fəal iştirak edirik. 
Bildiyiniz kimi, Azərbaycan antiterror koalisiyasının üzvüdür. 
Biz öz səylərimizlə terrora qarşı mübarizəyə töhfəmizi veririk. 
Azərbaycan terrordan əziyyət çəkən ölkədir. Erməni terrorçu 
təşkilatları tərəfindən Azərbaycana qarşı 32 terror aktı həyata 
keçirilmişdir və onların nəticəsində 2 mindən artıq vətəndaş 
həlak olmuşdur, minlərlə insan əlil olmuşdur. Biz bilirik 
terrorizm nədir. Biz bilirik erməni terrorizmi nədir. Buna hazır 
olmalıyıq. Çünki terrorizm elə bir hadisədir ki, heç kim özünü 
 74 
bundan tam şəkildə, yüz faiz sığortalı hesab edə bilməz. Bütün 
dünya birləşməlidir. Bütün mütərəqqi bəşəriyyət birləşməlidir 
və terrorizmə qarşı mübarizə yalnız bu halda uğur gətirə bilər. 
Bütün terrorist təşkilatlar da ifşa olunmalıdır, burada ayrı-
seçkiliyə yol vermək olmaz. Bütün terrorçu təşkilatlar ifşa 
olunmalı və onların fəaliyyətinə son qoyulmalıdır. Azərbaycan 
öz tərəfindən töhfəsini verir və biz bu siyasətə sadiqik. 
Bizim qarşımızda çox gözəl perspektivlər var. Ölkəmiz 
iqtisadi cəhətdən möhkəmlənir. Bütün enerji, nəqliyyat layi-
hələrimiz həyata keçirilir. Ölkədə sosial məsələlər öz həllini 
tapır. Məktəblər, xəstəxanalar tikilir, yeni iş yerləri açılır. 
Nəzərə alsaq ki, gələcək illərdə Azərbaycana böyük həcmdə 
valyuta ehtiyatı gələcək, iqtisadi artım daha da sürətlə gedə-
cəkdir. Bizi ciddi narahat edən yeganə problem Ermənistanın 
Azərbaycana qarşı davam edən təcavüzü və torpaqlarımızın 
işğal altında qalmasıdır. 
Bilirsiniz ki, Azərbaycanın mövqeyi dəyişməz olaraq qalır. 
Biz bu məsələyə yalnız beynəlxalq hüquq prizmasından 
yanaşırıq. Beynəlxalq hüquq normaları tətbiq olunmalıdır, 
işğalçı qüvvələr bizim torpaqlarımızdan qeyd-şərtsiz çıxmalıdır 
və Azərbaycanın ərazi bütövlüyü bərpa olunmalıdır. Bu, 
beynəlxalq hüquq normalarına əsaslanmış yanaşmadır və 
Azərbaycan öz siyasətindən dönməyəcəkdir. 
Biz danışıqlara sadiqik, sülh danışıqlarını aparırıq. Ancaq 
əfsuslar olsun ki, nəticə yoxdur. Uzun illər sülh danışıqları heç 
bir nəticəyə gətirib çıxarmadı və əlbəttə, belə olan təqdirdə biz 
öz siyasətimizə müəyyən düzəlişlər etməliyik. Mən hesab 
etmirəm ki, danışıqların potensialı tam şəkildə tükənibdir. 
Baxmayaraq ki, Ermənistanın qeyri-konstruktiv mövqeyi, 
xüsusilə Fransada keçirilən son görüşün Ermənistan tərəfindən 
pozulması onu göstərir ki, onların mövqeyində konstruktivlik 
yoxdur. Belə görünür ki, onların istəyi yalnız vaxt uzatmaq, 
yaxud da görüntü yaratmaq, danışıqların imitasiyası ilə məşğul 
olmaqdır. Yəni şəxsən məndə belə təəssürat yarandı. Mən 
düşünürəm ki, hələ sülh potensialının imkanları tükənməyibdir. 
 75 
Belə olan halda, əlbəttə, biz sülh prosesinə sadiq qalacağıq. 
Ancaq bununla yanaşı, biz hər bir varianta hazır olmalıyıq. 
Azərbaycanda son illər ərzində aparılan geniş ordu qu-
ruculuğu prosesləri məhz bu məqsədi güdür. Bizim hərbi 
xərclərimiz ildən-ilə artır və artacaqdır. Bu bizim suveren 
haqqımızdır, bizim işimizdir. Biz müharibə şəraitində yaşayan 
bir ölkəyik. Bizim ərazi bütövlüyümüz, suverenliyimiz 
pozulubdur. Ona görə hərbi xərclərin artması təbii prosesdir. 
Bunu təmin etmək üçün iqtisadiyyat daha da güclü olmalıdır. 
Bildiyiniz kimi, iqtisadi islahatların aparılmasına böyük diqqət 
göstərilir. 
Beləliklə, Ermənistan–Azərbaycan münaqişəsinin həlli, yenə 
də deyirəm, həm diplomatik, həm siyasi, həm iqtisadi, həm də 
hərbi amillərlə müəyyən olunacaqdır. Qarşı tərəf bilməlidir ki, 
Azərbaycan istənilən anda öz ərazi bütövlüyünü müharibə yolu 
ilə də həll etməyə qadirdir. Bunu bilməlidir. Azərbaycanla 
Ermənistan arasında olan iqtisadi fərq getdikcə daha da 
böyüyür. Bizim perspektivlərimiz göz qabağındadır. Uğurlu 
inkişafımız bütün statistik rəqəmlərdə öz əksini tapır. 
Ermənistan isə bütün beynəlxalq, regional layihələrdən 
tamamilə təcrid olunmuş vəziyyətdədir. Orada iqtisadi artım 
çox zəif gedir. Faizlərlə götürəndə də zəif gedir. Amma mütləq 
rəqəmləri götürsək, Ermənistanla Azərbaycan arasında olan fərq 
son iki il ərzində bəlkə 2-3 dəfə artıbdır. Bizim gücümüz 
getdikcə daha da artacaq və istədiyimizə nail olacağıq. 
Əziz dostlar, Milli Təhlükəsizlik Nazirliyinin bütün şəxsi 
heyətini, əməkdaşlarını qarşıdan gələn peşə bayramı mü-
nasibətilə bir daha təbrik etmək istəyirəm. Əminəm ki, Milli 
Təhlükəsizlik Nazirliyinin əməkdaşları bundan sonra da 
Azərbaycanın dövlət maraqlarının qorunmasında, dövlətçiliyin, 
dövlət müstəqilliyinin möhkəmlənməsində fəal rol 
oynayacaqlar. Bu işdə sizə uğurlar arzulayıram.  
Sağ olun. 
   
«Şöhrət»  muzeyinin açılışı  
 76 
 
Azərbaycan prezidenti İlham Əliyev muzeyin rəmzi açılışını 
bildirən lenti kəsdi. Dövlətimizin başçısına məlumat verildi ki, 
ulu öndərə həsr olunmuş muzeyin zövqlə və müasir dizaynla 
tərtib edilmiş stendlərində 1998-ci il dekabrın 1-də Heydər 
Əliyevin Akademiyanın yaradılması haqqında imzaladığı 
sərəncam, Akademiyaya Heydər Əliyevin adının verilməsi 
barədə prezident İlham Əliyevin 2005-ci il 20 dekabr tarixli 
fərmanı, müxtəlif fotoşəkillər, materiallar, ilk dəfə təqdim 
olunan arxiv sənədləri nümayiş etdirilir. 
Burada ulu öndərin ömrünün 25 ilini həsr etdiyi xüsusi 
xidmət orqanlarındakı fəaliyyətinə dair guşə böyük maraq 
doğurur. Eyni zamanda, onun uşaqlıq, gənclik illərini, respub-
likaya rəhbərliyinin hər iki dövrünü əhatə edən fotoşəkillər, 
sənədlər və materiallarla da tanış olmaq mümkündür.  
Muzeydə Heydər Əliyevin Dövlət Təhlükəsizlik Komitəsində 
işlədiyi dövrə aid hərbi geyimi, kabinetində olan əşyalar, ona 
verilmiş hədiyyələr, mükafatlar, ümumiyyətlə, ulu öndərlə bağlı 
minə yaxın eksponat toplanmışdır. Bundan sonra da yeni 
sənədlərlə zənginləşəcək muzeydə ulu öndərimizin həyat və 
fəaliyyətini əks etdirən salon, rəsmi mərasimlərin keçirilməsi 
üçün nəzərdə tutulmuş konfrans salonu, arxiv, fond fəaliyyət 
göstərir. Muzeydə xalqımızın ümummilli liderinin büstü də 
qoyulmuşdur.  
Prezident İlham Əliyev muzeylə yaxından tanış oldu, ayrı-
ayrı fotoşəkillərə, arxiv sənədlərinə, ümummilli liderimizin təltif 
olunduğu orden və medallara, əbədiyaşar prezidentin iş 
otağının eksponatlarına maraqla baxdı.  
 
Muzeylə tanışlıqdan sonra fəxri qonaqlar  
kitabına yazdığı  ürək sözləri: 
 
«Heydər Əliyev muzeyinin eksponatları ulu öndərin həyat və 
fəaliyyətini çox dolğun şəkildə əks etdirir. Gənc yaşlarından öz 
taleyini təhlükəsizlik orqanları ilə bağlayan Heydər Əliyev ən 
 77 
yüksək zirvələri fəth etmişdir. Dünya şöhrətli siyasətçi, 
görkəmli dövlət xadimi bütün dünyada böyük hörmət qazan-
mışdır.  
Müstəqil Azərbaycanın prezidenti kimi, ölkəmiz üçün 
həlledici, taleyüklü anlarda həmişə cəsarət, müdriklik, vətən-
pərvərlik nümayiş etdirmişdir. Onun həyat və fəaliyyəti 
hamımız üçün örnəkdir. Müstəqil Azərbaycan Heydər Əliyevin 
şah əsəridir. Eyni zamanda, təhlükəsizlik orqanlarında işlədiyi dövr 
bizim üçün həmişə çox əziz idi. Ən kiçik vəzifədən Dövlət Təhlü-
kəsizlik Komitəsinin sədri vəzifəsinə yüksəlmiş, general rütbəsi 
almış ulu öndər Azərbaycanda təhlükəsizlik orqanlarının forma-
laşmasında və möhkəmlənməsində müstəsna rol oynamışdır.  
Bu gözəl muzeyi yaradanlara öz təşəkkürümü bildirirəm. Milli 
Təhlükəsizlik Nazirliyinin bütün əməkdaşlarına dövlət 
maraqlarımızın qorunmasında yeni uğurlar arzulayıram.  
 
İLHAM ƏLİYEV  
Azərbaycan Respublikasının Prezidenti  
 
Bakı şəhəri, 27 mart 2006-cı il»  
 
 
Azərbaycan prezidenti İlham Əliyev daha sonra Akade-
miyanın yeməkxanası, tədris korpusu, sinif otaqlarını gəzdi.  
Kriminalistika kabinetində məlumat verildi ki, kursantların 
bugünkü dərsinin mövzusu sənədlərdə və pullarda saxtakarlıq 
əlamətlərinin müəyyənləşdirilməsidir. Bunun üçün xüsusi tə-
yinatlı cihazlardan istifadə olunur.  
Prezident İlham Əliyev kabinetdəki müxtəlif stendlərə, saxta 
sənədlərin nümunələrinə, kriminalistika üzrə beynəlxalq tədris 
materiallarına, terrorçulardan və sərhədlərimizi qanunsuz 
keçən şəxslərdən götürülmüş saxta sənədlərə baxdı və lazım 
olan texniki avadanlığın alınmasının zəruriliyini bildirdi.  
Dövlətimizin başçısı Akademiyanın müasir standartlara ca-
vab verən klubu ilə tanış oldu. Akademiyanın rəisi Ziya Yu-
 78 
sifzadə bu ali təhsil ocağının maketi əsasında gələcəkdə nəzərdə 
tutulan tikinti işləri barədə məlumat verdi.  
 
* * * 
 
Sonra Akademiyaya Döyüş bayrağının təqdim olunması mə-
rasimi keçirildi. Bildirildi ki, Azərbaycan Respublikası 
Prezidentinin 2006-cı il 24 mart tarixli fərmanı ilə Milli 
Təhlükəsizlik Nazirliyinin Heydər Əliyev adına Akademiyasının 
Döyüş bayrağı haqqında Əsasnaməsi və Döyüş bayrağının 
təsviri təsdiq olunmuşdur.  
Azərbaycan prezidenti, Ali Baş Komandan İlham Əliyev kur-
santları salamladı. Ali Baş Komandan Döyüş bayrağını Milli 
Təhlükəsizlik Nazirliyinin Heydər Əliyev adına Akademiyasının 
rəisinə təqdim etdi. Akademiyanın rəisi Ziya Yusifzadə Döyüş 
bayrağını qəbul edərək dedi:  
– Cənab Prezident, Ali Baş Komandan, Milli Təhlükəsizlik 
Nazirliyinin Heydər Əliyev adına Akademiyasına verilən bu 
bayrağı göz bəbəyi kimi qorumağa, Vətənimizə, xalqımıza, 
onun sevimli oğlu cənab İlham Əliyevə ləyaqətlə xidmət et-
məyə and içirik.  
Azərbaycanın dövlət himni əzəmətlə səsləndi.  
Mərasimdə Milli Təhlükəsizlik naziri general-leytenant 
Eldar Mahmudov çıxış etdi. 
 
 
 
 
 79 
 
 
 
31 MART – AZƏRBAYCANLILARIN SOYQIRIMI 
GÜNÜ  MÜNASİBƏTİLƏ                           
AZƏRBAYCAN XALQINA MÜRACİƏT  
 
Əziz həmvətənlər!  
Hörmətli soydaşlar!  
Mən sizə bütün dünya azərbaycanlılarının kədər və 
hüznlə qeyd etdiyi soyqırımı qurbanlarını anma günü – 31 mart 
münasibətilə müraciət edirəm.  
Erməni millətçiləri tərəfindən xalqımıza qarşı həyata 
keçirilən soyqırımı və təcavüz siyasətinin iki yüz ilə yaxın bir 
tarixi vardır. Bu mənfur siyasətin məqsədi azərbaycanlıları 
tarixi torpaqlarından qovmaq, bu ərazilərdə erməni tarixçi-
lərinin və ideoloqlarının uydurduğu «böyük Ermənistan» 
dövləti yaratmaq idi. Müəyyən tarixi dövrlərdə bəzi aparıcı 
dünya dövlətlərinin planlarına uyğun gələn bu siyasəti 
reallaşdırmaq üçün müntəzəm surətdə ideoloji, hərbi və təşkilati 
xarakterli iş aparılmış, tədbirlər həyata keçirilmiş, ən müxtəlif 
üsul və vasitələrdən istifadə edilmişdir. 
Xalqımızın tarixi kobud şəkildə saxtalaşdırılmış, maddi və 
mədəniyyət abidələrimiz, toponimlərimiz erməni tarixçiləri və 
ideoloqlarının təcavüzünə məruz qalmışdır. Onlar millətçiliyi və 
şovinizmi, qonşu xalqlara nifrət ideologiyasını əsas tutaraq 
milli-mədəni, siyasi və hətta terrorçu təşkilatlar yaratmış, 
erməni diasporunun və lobbisinin imkanlarını bu məqsədlərə 
səfərbər etmişlər.  
Tarixi Azərbaycan torpaqları olan Qarabağ və Zəngəzura 
XIX əsrin əvvəllərindən İrandan və Osmanlı imperiyasına daxil 
olan ərazilərdən erməni əhalisinin köçürülüb yerləşdirilməsi, 
demoqrafik vəziyyətin zorla dəyişdirilməsi, 1905-ci və 1918-ci 
illərdə azərbaycanlı əhalini qorxutmaq və qovmaq məqsədi 
güdən kütləvi qırğınlar, 20-ci illərdə Zəngəzurun Ermənistana 
 80 
verilməsi, Dağlıq Qarabağa muxtariyyət statusu təmin edilməsi, 
1948–53-cü illərdə sovet rəhbərliyinin qərarı ilə yüz minlərlə 
azərbaycanlının indiki Ermənistan ərazisindəki əzəli 
yurdlarından deportasiyası xalqımıza qarşı erməni təcavüzünün 
qanlı səhifələridir. 1988-ci ildə isə davakar erməni millətçiləri 
xarici havadarlarının təhriki ilə Dağlıq Qarabağın güclə 
Ermənistana birləşdirilməsi məqsədini güdən açıq fəaliyyətə 
keçdilər və az sonra hərbi əməliyyatlara başladılar. 1992-ci ilin 
fevralında erməni hərbi birləşmələrinin törətdiyi Xocalı faciəsi 
insanlığa qarşı çevrilmiş, öz qəddarlığına və amansızlığına görə 
misli görünməmiş soyqırımı aktı kimi tarixdə qalacaqdır. 
Münaqişə nəticəsində Dağlıq Qarabağ və Azərbaycanın ona 
bitişik digər rayonları Ermənistanın hərbi qüvvələri tərəfindən 
işğal edildi. Nəticədə bir milyona yaxın azərbaycanlı qaçqın və 
məcburi köçkün vəziyyətinə düşdü, on minlərlə insan həlak 
oldu. Təcavüzkar erməni millətçilərinin xalqımıza qarşı 
törətdiyi cinayətlərin tam olmayan siyahısı belədir.  
Erməni şovinist millətçilərinin xalqımıza qarşı təcavüzü bu 
gün də davam edir, onun ağır nəticələri isə yüz minlərlə 
soydaşımızın taleyində özünü göstərməkdədir. Siyasi-ideoloji 
təxribat və dezinformasiya sahəsində çoxillik zəngin təcrübəsi 
olan erməni millətçi-ideoloqları, xaricdəki erməni lobbisi 
ölkəmizə və xalqımıza qarşı daha incə və məkrli metodlardan 
istifadə etməklə təbliğat müharibəsi aparır, uydurma tezislər və 
faktlarla dünya ictimaiyyətini çaşdırmağa, onu yalanlarla 
aldatmağa, işğal faktını unutdurmağa çalışırlar. Danışıqlar 
prosesi Ermənistan rəhbərliyinin destruktiv, işğalçı mövqeyi 
üzündən müsbət nəticə vermir. Dünyada sivil birgəyaşayış və 
əməkdaşlıq prinsiplərinin getdikcə daha çox uğur qazandığı, 
hərtərəfli inteqrasiya proseslərinin geniş yayıldığı bir zamanda 
ermənilərin («böyük dövlət») ideoloqları beynəlxalq hüquq 
normalarına açıq hörmətsizlik nümayiş etdirir, xalqları bir-
birinə qarşı qoyur, milli və dini əlahiddəlik, ayrı-seçkilik 
siyasəti və təbliğatı aparırlar.  
 81 
Lakin Ermənistanın və onun havadarlarının təcavüzkar 
siyasəti iflasa məhkumdur, çünki bu xətt hazırkı dünya siya-
sətinin aparıcı meylləri ilə kəskin ziddiyyət təşkil edir. Bu 
siyasətə qarşı geniş potensiala malik Azərbaycan dövləti, onun 
getdikcə artan iqtisadi qüdrəti, siyasi nüfuzu, dünya azərbay-
canlılarının gündən-günə möhkəmlənən həmrəyliyi, nəhayət, 
güclü və müasir Azərbaycan ordusu dayanır. Azərbaycan 
hazırda iqtisadi artım göstəricilərinə görə dünyada lider 
mövqelərə sahibdir. Təhlillər göstərir ki, ölkəmizin inkişaf 
dinamikası yaxın illərdə də saxlanacaq və daha da 
yüksələcəkdir. Azərbaycan regionda ən mühüm qlobal enerji və 
nəqliyyat-kommunikasiya layihələrinin iştirakçısı və tə-
şəbbüsçüsüdür. 2006-cı ildə Bakı–Tbilisi–Ceyhan əsas ixrac 
neft kəmərinin və Bakı–Tbilisi–Ərzurum qaz kəmərinin istis-
mara verilməsi, Qars–Tbilisi–Bakı dəmir yolunun çəkilişinin 
başlanması ölkəmizin imkanlarını daha da genişləndirəcək və 
daha böyük layihə və proqramların reallaşdırılmasına şərait 
yaradacaqdır. Azərbaycan rəhbərliyi dünya siyasətini müəyyən 
edən böyük dövlətlərlə, beynəlxalq təşkilatlarla ardıcıl və 
müntəzəm iş aparır, onilliklər boyu formalaşmış stereotipləri və 
yanlış siyasi yanaşmaları dəyişdirməyə çalışır. Artıq bu 
istiqamətdə müəyyən uğurlardan da danışmaq olar. Dost 
icmalarla, xüsusən qardaş türk diasporu ilə əməkdaşlıq 
şəraitində xaricdə yaşayan soydaşlarımızın ictimai-siyasi 
fəallığı artmaqdadır. Bakıda keçirilən Dünya azərbay-
canlılarının II qurultayında nümayiş etdirilmiş birlik və 
həmrəylik əzmi bunun əyani sübutu oldu. Bizim siyasi-dip-
lomatik və informasiya-təbliğat mübarizəsi sahəsində görməli 
olduğumuz işlər çoxdur. Bu yolda imkanlarımızı səfərbər 
etməli, daha səmərəli işləməliyik.  
Biz Ermənistan–Azərbaycan, Dağlıq Qarabağ münaqişəsinin 
beynəlxalq hüquq normaları, qarşılıqlı məqbul variantlar 
əsasında həllinin tərəfdarıyıq. Bizim başlıca tələbimiz budur ki, 
Azərbaycanın ərazi bütövlüyü, məcburi köçkünlərin öz doğma 
yaşayış yerlərinə qayıtmaq hüququ təmin edilsin.  
 82 
Ölkəmizin yüksək iqtisadi nailiyyətlər əldə etdiyi, mühüm 
infrastruktur və sosial layihələr həyata keçirdiyi bir zamanda 
Ermənistanda iqtisadi və mənəvi-siyasi böhran dərinləşir, sosial 
problemlər və demoqrafik vəziyyət gərginləşir. «Böyük dövlət» 
ideyasının girovuna çevrilmiş, çoxəsrlik qonşuları ilə münaqişə 
vəziyyətində yaşayan Ermənistan təcavüzkar siyasəti ilə özünü 
bütün regional layihələrdən kənarda qoymuş, Qafqazda sülh və 
əmin-amanlıq üçün ciddi təhlükəyə çevrilmişdir. Onun işğalçı 
siyasətinin əsl mahiyyəti dünya ictimaiyyətinə getdikcə daha 
çox aydın olur. Nüfuzlu beynəlxalq təşkilatlar, aparıcı dövlətlər 
getdikcə daha açıq şəkildə Ermənistanın işğalçı siyasətini etiraf 
edir, onu təkidlə bu siyasətdən əl çəkməyə, beynəlxalq hüquqa 
hörmət etməyə çağırırlar. Erməni diasporunun və lobbisinin 
imkanları isə getdikcə daralmaqdadır. İnanırıq ki, haqq-ədalətin 
bərpa olunacağı, münaqişənin beynəlxalq hüquq normaları və 
ədalət prinsipləri əsasında həllini tapacağı gün uzaqda deyil.  
Belə bir zamanda bizim məqsədimiz erməni millətçilərinin 
xalqımıza qarşı törətdiyi soyqırımı və cinayətlərin dünya 
dövlətlərinin parlamentləri, beynəlxalq təşkilatlar tərəfindən 
tanınmasına və pislənməsinə nail olmaqdır. Lakin uydurma 
«erməni soyqırımı» haqqında onilliklər boyu təbliğat-infor-
masiya mübarizəsi aparan və bundan ərazi iddialarını əsas-
landırmaq və siyasi-hüquqi dividendlər əldə etmək üçün istifadə 
edən erməni şovinist-millətçilərindən fərqli olaraq, biz bu 
faktlardan başqa xalqlara düşmənçilik və nifrət hissləri aşılamaq 
üçün faydalanmaq istəmirik, tarixi hadisələrin bugünkü siyasi 
qərarların qəbuluna təsir etməsinin əleyhinəyik. Bunlar 
xalqımızın sülhsevər və humanist təbiətinə yaddır. Biz yalnız 
tarixi ədalətin və həqiqətin bərpa edilməsini, işğal və soyqırımı 
siyasəti yürüdənlərin beynəlxalq ictimaiyyət qarşısında ittiham 
olunmasını istəyirik.  
Əminəm ki, xalqımızın vətənpərvərliyi, milli birliyi və 
məqsədyönlü fəaliyyəti, Azərbaycan rəhbərliyinin siyasi iradəsi 
sayəsində biz qarşımıza qoyduğumuz bütün məqsədlərə, o 
cümlədən ərazi bütövlüyümüzün və suverenliyimizin bərpasına, 
 83 
onilliklər boyu planlı olaraq əsl soyqırımı həyata keçirənlərin, 
insanlar və xalqlar arasında nifrət və düşmənçilik təbliğ 
edənlərin ifşasına nail olacağıq.  
Əziz həmvətənlər! Hörmətli soydaşlar!  
Bir daha soyqırımı qurbanlarının əziz xatirəsini dərin hüzn 
və ehtiramla yad edir, Allahdan onlara rəhmət, yaxınlarına səbir 
diləyir, xalqımıza səadət, ümummilli vəzifələrimizin həlli 
yolunda uğurlar arzulayıram.  
 
İLHAM ƏLİYEV 
Azərbaycan Respublikasının Prezidenti  
 
Bakı şəhəri, 28 mart 2006-cı il 
 
 84 
 
 
 
İTALİYANIN ƏDLİYYƏ NAZİRİ,   
SENATOR ROBERTO KASTELLİNİN 
RƏHBƏRLİK ETDİYİ NÜMAYƏNDƏ HEYƏTİ İLƏ 
GÖRÜŞ 
 
Prezident sarayı 
 
30 mart 2006-cı il 
 
Azərbaycan Respublikasının Prezidenti İlham Əliyev 
martın 30-da Prezident sarayında İtaliyanın Ədliyyə naziri, se-
nator Roberto Kastellinin rəhbərlik etdiyi nümayəndə heyətini 
qəbul etmişdir.  
Dövlətimizin başçısı Azərbaycan ilə İtaliya arasındakı 
münasibətlərin uğurla inkişaf etdiyini vurğuladı. O, keçən il 
İtaliyaya etdiyi rəsmi səfəri məmnunluqla xatırlayaraq, səfər 
zamanı ikitərəfli əlaqələrimizin müxtəlif sahələri üzrə əmək-
daşlıq məsələlərinin geniş müzakirə olunduğunu qeyd etdi. 
Prezident İlham Əliyev Azərbaycan ilə İtaliya arasında müx-
təlif səviyyələrdə intensiv dialoqun aparıldığını vurğuladı və 
nazirin bu səfərinin ölkələrimiz arasındakı əlaqələrin inkişafına 
töhfə verəcəyinə ümidvar olduğunu bildirdi.  
Roberto Kastelli İtaliya ilə Azərbaycan arasındakı münasi-
bətləri çox yüksək qiymətləndirdi və əlaqələrimizin daha da 
inkişaf etdiriləcəyinə əmin olduğunu bildirdi. O, prezident 
İlham Əliyevin keçən il İtaliyaya rəsmi səfərinin uğurla keç-
diyini vurğuladı və bu səfərin əlaqələrimizin daha da inkişaf 
etdirilməsi baxımından böyük əhəmiyyət daşıdığını qeyd etdi.  
Sonra Roberto Kastelli İtaliya Nazirlər Şurasının sədri 
Silvio Berluskoninin məktubunu dövlətimizin başçısına təqdim 
etdi. Məktubda Silvio Berluskoni prezident İlham Əliyevin 
2005-ci ilin fevralında İtaliyaya səfəri zamanı onunla Romada 
 85 
keçirdiyi görüşü daim xatırladığını qeyd etmiş və bu səfərin 
ölkələrimiz arasındakı əlaqələrin inkişafına böyük təkan 
verdiyini vurğulamışdır. O, Bakı–Tbilisi–Ceyhan əsas neft ixra-
cı kəmərinin açılışının Azərbaycanın həm siyasi, həm də iqtisadi 
həyatında, xüsusilə italyan şirkətlərinin də iştirak etdiyi 
energetika sahəsində müsbət inkişafının daha bir təsdiqi 
olduğunu bildirmişdir.  
Silvio Berluskoni Azərbaycanın Avropaya tam inteqrasiyası 
yolunda demokratik, iqtisadi və sosial inkişafı baxımından daha 
yüksək nailiyyətlər əldə etməsi barədə özünün və bütün İtaliya 
xalqının arzularını ölkəmizin başçısına çatdırmış, İtaliyanın bu 
məsələdə Azərbaycana hər cür yardım göstərməyə daim hazır 
olduğunu bildirmişdir.  
İtaliya Nazirlər Şurasının sədri İtaliya biznesinin Azərbay-
canın gələcəyinə böyük ümidlər bəslədiyini qeyd etmiş və 
çoxsaylı italyan şirkətlərinin ölkəmizə investisiya qoymaq 
marağında olduğunu vurğulamışdır. 
 86 
 
 
 
AZƏRBAYCAN RESPUBLİKASININ PREZİDENTİ 
İLHAM ƏLİYEVİN  
ŞƏHİDLƏR XİYABANINA  
ZİYARƏTİ  
 
31 mart 2006-cı il 
 
31 Mart – azərbaycanlıların soyqırımı günü Azərbaycan 
prezidenti İlham Əliyev ölkəmizin müstəqilliyi və ərazi bütöv-
lüyü uğrunda canlarını qurban vermiş mərd mübarizlərin 
uyuduğu müqəddəs Şəhidlər xiyabanını ziyarət etmişdir. 
Buraya dövlət və hökumət nümayəndələri, Milli Məclisin 
deputatları, xarici ölkələrin respublikamızdakı səfirləri, dini 
icmaların, siyasi partiyaların rəhbərləri, ictimaiyyətin nüma-
yəndələri, şəhər sakinləri toplaşmışdılar. 
Xiyabanda fəxri qarovul dəstəsi düzülmüşdü. 
Prezident İlham Əliyev «Əbədi məşəl» abidəsinin önünə əklil 
qoydu, soyqırımı qurbanlarının, şəhidlərin xatirəsini dərin ehtir-
amla yad etdi. 
Müdafiə Nazirliyinin hərbi orkestrinin ifasında Azərbaycanın 
dövlət himni səsləndi. 
 
 87 
 
 
 
İRAN İSLAM RESPUBLİKASININ PREZİDENTİ  
ZATİ-ALİLƏRİ  
CƏNAB MAHMUD ƏHMƏDİNEJADA 
 
Hörmətli cənab Prezident! 
Luristan vilayətində baş vermiş zəlzələ nəticəsində 
çoxsaylı insan tələfatı və dağıntılar barədə xəbər məni son 
dərəcədə kədərləndirdi. 
Baş vermiş faciə ilə əlaqədar Sizə, həlak olanların ailələrinə 
və yaxın adamlarına, bütün İran xalqına şəxsən öz adımdan və 
Azərbaycan xalqı adından dərin hüznlə başsağlığı verirəm. 
Allah rəhmət eləsin! 
  
İLHAM ƏLİYEV 
Azərbaycan Respublikasının Prezidenti   
 
Bakı, 31 mart 2006-cı il 
 
 
 
 
 
 
 
 88 
 
 
 
BİRLƏŞMİŞ ƏRƏB ƏMİRLİKLƏRİNİN  
RAS ƏL-XEYMƏ ƏMİRLİYİ HÖKMDARININ 
MÜAVİNİ VƏ VƏLİƏHDİ ŞEYX SƏUD  
BİN SAQR ƏL-QASİMİNİN RƏHBƏRLİK  
ETDİYİ NÜMAYƏNDƏ HEYƏTİ İLƏ GÖRÜŞ  
 
Prezident sarayı 
  
31 mart 2006-cı il  
 
Azərbaycan Respublikasının Prezidenti İlham Əliyev 
martın 31-də Prezident sarayında Birləşmiş Ərəb Əmirlikləri-
nin Ras əl-Xeymə Əmirliyi Hökmdarının müavini və vəliəhdi 
Şeyx Səud bin Saqr əl-Qasiminin rəhbərlik etdiyi nümayəndə 
heyətini qəbul etmişdir. 
Dövlətimizin başçısı Azərbaycan ilə Birləşmiş Ərəb Əmir-
likləri arasındakı münasibətlərin yaxşı səviyyədə olduğunu, 
ölkələrimizin müxtəlif sahələrdə sıx əməkdaşlıq etdiyini vurğu-
ladı. Prezident İlham Əliyev bu səfərin ikitərəfli münasibətlə-
rimizin bundan sonra da inkişaf etməsinə töhfə verəcəyinə 
ümidvar olduğunu bildirdi. 
Şeyx Səud bin Saqr əl-Qasimi Azərbaycanda baş vermiş 
böyük dəyişikliklərin onda xoş təəssürat yaratdığını söylədi. 
Qonaq Birləşmiş Ərəb Əmirlikləri ilə Azərbaycan arasındakı 
əlaqələrin strateji tərəfdaşlıq xarakteri daşımasında ölkəsinin 
maraqlı olduğunu bildirdi və münasibətlərimizin bundan sonra 
da inkişaf edəcəyinə əminliyini vurğuladı. 
 
 89 
 
 
 
ABŞ-ın DÖVLƏT KATİBİ YANINDA DÖVLƏT 
PLANLAŞDIRMASI  ÜZRƏ DİREKTORU STEFEN 
KRAZNER VƏ DÖVLƏT KATİBİNİN                
AVROPA VƏ AVRASİYA MƏSƏLƏLƏRİ ÜZRƏ 
MÜŞAVİRİ MƏTYU BRAYZA İLƏ GÖRÜŞ 
 
Prezident sarayı 
 
3 aprel  2006-cı il 
 
Azərbaycan Respublikasının Prezidenti İlham Əliyev 
aprelin 3-də Prezident sarayında ABŞ-ın Dövlət katibi yanında 
dövlət planlaşdırması üzrə direktoru Stefen Krazneri və Dövlət 
katibinin Avropa və Avrasiya məsələləri üzrə müşaviri Mətyu 
Brayzanı qəbul etmişdir. 
Dövlətimizin başçısı Azərbaycan ilə ABŞ arasındakı əmək-
daşlığın müxtəlif sahələrdə uğurla inkişaf etdiyini vurğuladı. O, 
iki ölkə arasındakı tərəfdaşlığın regionun inkişafı üçün vacib 
amil olduğunu qeyd etdi. Bu görüşün ikitərəfli əlaqələrin, 
qarşılıqlı maraq doğuran məsələlərin müzakirə edilməsi üçün 
yaxşı imkan yaratdığını vurğulayan prezident İlham Əliyev 
Azərbaycan ilə ABŞ arasında əməkdaşlığın gələcəkdə də geniş-
lənəcəyinə ümidvar olduğunu bildirdi.  
Stefen Krazner Əfqanıstanda, Kosovoda və dünyanın digər 
qaynar nöqtələrində terror əleyhinə mübarizədə Azərbaycanın 
dəstəyinin ölkəsi tərəfindən yüksək qiymətləndirildiyini vurğu-
ladı. O, iki ölkə arasındakı münasibətlərin mühüm xarakter 
daşıdığını qeyd etdi və əlaqələrimizin bir çox sahələrdə uğurla 
inkişaf etməsindən məmnun olduğunu bildirdi. 
 
 90 
 
 
 
BEYNƏLXALQ QIRMIZI XAÇ KOMİTƏSİNİN 
PREZİDENTİ  YAKOB KELLENBERGERİN 
RƏHBƏRLİK ETDİYİ  NÜMAYƏNDƏ               
HEYƏTİ İLƏ GÖRÜŞ  
 
Prezident sarayı 
 
3 aprel 2006-cı il 
 
Azərbaycan Respublikasının Prezidenti İlham Əliyev 
aprelin 3-də Prezident sarayında Beynəlxalq Qırmızı Xaç 
Komitəsinin prezidenti Yakob Kellenbergerin rəhbərlik etdiyi 
nümayəndə heyətini qəbul etmişdir.  
Dövlətimizin başçısı bu səfərin Azərbaycanda gedən pro-
seslərlə, xüsusilə Ermənistanın ölkəmizə qarşı təcavüzü nəticəsində 
doğma yurdlarından qaçqın və məcburi köçkün düşmüş soy-
daşlarımızın vəziyyəti, üzləşdikləri çətinliklər və bunların aradan 
qaldırılması istiqamətində ölkəmiz tərəfindən atılmış addımlarla 
yaxından tanış olmaq baxımından əhəmiyyətli olduğunu qeyd etdi. 
Qaçqın və məcburi köçkünlərin vəziyyətinin ölkədə başlıca sosial 
problem olduğunu vurğulayan prezident İlham Əliyev bu 
problemin həll edilməsi üçün hökumət tərəfindən zəruri tədbirlərin 
görüldüyünü bildirdi. O, Azərbaycanın sürətlə inkişaf edən 
iqtisadiyyatının ölkədəki bütün sosial problemlərin həllinə kömək 
göstərəcəyinə əminliyini söylədi.  
Yakob Kellenberger Azərbaycana ilk dəfə 1995-ci ildə İsveçrənin 
Xarici İşlər üzrə Dövlət katibi kimi səfər etdiyini və o vaxt xalqımızın 
ümummilli lideri Heydər Əliyevlə görüşdüyünü məmnunluqla 
xatırladı. O həmin dövrdən bəri ölkəmizdə böyük dəyişikliklərin baş 
verdiyini, iqtisadiyyatın uğurla inkişaf etdiyini bildirdi. Qonaq qaçqın 
və məcburi köçkünlərin problemlərinin həll edilməsi üçün Azərbaycan 
hökuməti tərəfindən görülmüş tədbirlərin, xüsusilə onların müvəqqəti 
 91 
olaraq çadırlardan yeni yaşayış yerlərinə köçürülmələrinin 
əhəmiyyətli olduğunu vurğuladı. 
 
 
 
 92 
TÜRKİYƏ PREZİDENTİ ƏHMƏD NECDƏT 
SEZƏRİN AZƏRBAYCANA RƏSMİ SƏFƏRİ 
 
4 aprel 2006-cı il 
 
Azərbaycan Respublikasının Prezidenti İlham Əliyevin 
dəvəti ilə Türkiyə Respublikasının Prezidenti Əhməd Necdət 
Sezər aprelin 4-də Bakıya ikigünlük rəsmi səfərə gəlmişdir.  
Azərbaycanın və Türkiyənin dövlət bayraqları ilə bəzədilmiş 
Heydər Əliyev adına Beynəlxalq Hava Limanında ali qonağın 
şərəfinə fəxri qarovul dəstəsi düzülmüşdü. 
Qardaş ölkənin prezidenti Əhməd Necdət Sezəri və xanımını 
Azərbaycanın Baş naziri Artur Rasizadə, ölkəmizin Ankaradakı 
səfiri Zakir Haşımov, Türkiyənin Bakıdakı səfiri Turan Moralı, 
digər rəsmi şəxslər qarşıladılar. 
Milli geyimli uşaqlar Türkiyə rəhbərinə və xanımına gül 
dəstələri təqdim etdilər. 
Qarşılanma mərasimindən sonra Türkiyə Respublikasının 
Prezidenti ilə Azərbaycanın Baş naziri arasında qısa protokol 
görüşü oldu. Türkiyə prezidenti hava limanından fəxri mo-
tosikletçilər dəstəsinin müşayiəti ilə onun üçün ayrılmış 
iqamətgaha yola düşdü. 
 
* * * 
Türkiyə Respublikasının Prezidenti Əhməd Necdət Sezər 
aprelin 4-də Fəxri xiyabana gəldi. 
Burada ali qonağı və onu müşayiət edən şəxsləri Bakı Şəhər 
İcra Hakimiyyətinin başçısı Hacıbala Abutalıbov və digər rəsmi 
şəxslər qarşıladılar. 
Prezident Əhməd Necdət Sezər türk dünyasının görkəmli 
oğlu Heydər Əliyevin məzarını ziyarət etdi, ümummilli lideri-
mizin xatirəsini ehtiramla anaraq abidəsi önünə əklil qoydu. 
Türkiyənin dövlət başçısı və onun xanımı Səmra Sezər görkəmli 
oftalmoloq alim, akademik  Zərifə xanım Əliyevanın da 
xatirəsini yad edərək məzarı üzərinə gül-çiçək düzdülər.   
 93 
 
* * * 
 Türkiyə prezidenti Əhməd Necdət Sezər aprelin 4-də 
Şəhidlər xiyabanını ziyarət etdi. 
Burada Türkiyənin dövlət başçısının şərəfinə fəxri  qarovul 
dəstəsi düzülmüşdü. Əhməd Necdət Sezər Azərbaycanın müs-
təqilliyi və ərazi bütövlüyü uğrunda canlarından keçmiş qəhrə-
manlarımızın xatirəsini ehtiramla yad etdi, «Əbədi məşəl» 
abidəsinin önünə əklil qoydu. Müdafiə Nazirliyinin hərbi 
orkestrinin ifasında Türkiyənin və Azərbaycanın dövlət himnləri 
səsləndi.  
Türkiyə dövlətinin başçısı Şəhidlər xiyabanının xatirə 
kitabına ürək sözlərini yazdı. 
Bakı Şəhər İcra Hakimiyyətinin başçısı Hacıbala Abutalıbov 
ali qonağa Şəhidlər xiyabanının tarixi barədə məlumat verdi. 
Əhməd Necdət Sezər və Türkiyə nümayəndə heyətinin üzvləri 
Bakının mənzərəsini seyr etdilər. 
 
* * * 
Türkiyə prezidenti Əhməd Necdət Sezər aprelin 4-də 
Şəhidlər xiyabanında türk şəhidlərinin xatirəsinə ucaldılmış 
abidəni də ziyarət  etdi. 
Türkiyə dövlətinin başçısına məlumat verildi ki, 1918-ci ildə 
Bakıda qanlı qırğınlar törədən bolşevik-erməni daşnak 
qoşunlarına qarşı mübarizədə şəhid olmuş 1130 türk əsgəri 
burada dəfn olunmuşdur. Abidənin inşasında türk və azərbay-
canlı memarlar birlikdə çalışmışlar.  
Şəhidlik kitabəsində qardaş Azərbaycanın azadlığı uğrunda 
canlarını fəda etmiş türk əsgərlərinin adları və soyadları həkk 
olunmuşdur. 2000-ci ildə Türkiyə və Azərbaycan prezident-
lərinin iştirakı ilə abidənin açılış mərasimi olmuşdur. Azər-
baycanın daha 5 bölgəsində də şəhid türk əsgərlərinin şərəfinə 
abidələr ucaldılmışdır. 
Prezident Əhməd Necdət Sezər abidənin önünə əklil qoydu, 
tər qərənfillər düzdü. Şəhid türk əsgərlərinin xatirəsini ehtiram-
 94 
la yad edən Türkiyənin dövlət başçısı xatirə kitabına ürək 
sözlərini yazdı. 
 
* * * 
Aprelin 4-də Türkiyə prezidenti Əhməd Necdət Sezər və 
xanımı, nümayəndə heyətinin üzvləri Heydər Əliyev adına 
sarayın qarşısındakı parka gəldilər.  
Burada Türkiyə rəhbərini Bakı Şəhər İcra Hakimiyyətinin 
başçısı Hacıbala Abutalıbov və Xarici İşlər nazirinin müavini 
Vaqif Sadıqov qarşıladılar. 
Türkiyə prezidenti ümummilli lider Heydər Əliyevin abidəsi 
önünə gül qoydu. 
Şəhər icra hakimiyyətinin başçısı qonaqlara park komplek-
sinin yaradılması tarixindən danışdı. 
 
 95 
 
 
 
AZƏRBAYCAN RESPUBLİKASININ PREZİDENTİ                                                               
İLHAM ƏLİYEVİN VƏ  TÜRKİYƏ PREZİDENTİ 
ƏHMƏD NECDƏT SEZƏRİN                                                
TƏKBƏTƏK GÖRÜŞÜ  
 
Prezident sarayı 
 
4 aprel 2006-cı il 
 
Aprelin 4-də rəsmi qarşılanma mərasimindən sonra 
Prezident sarayında Azərbaycan Respublikasının Prezidenti 
İlham Əliyevin və Türkiyə Respublikasının Prezidenti Əhməd 
Necdət Sezərin təkbətək görüşü olmuşdur. 
Azərbaycanın prezidenti Türkiyənin dövlət başçısının Bakıya 
rəsmi səfərini yüksək qiymətləndirdi, bu səfərin dost və qardaş 
ölkələrimiz arasında siyasi, iqtisadi, mədəni və digər sahələrdə 
əlaqələrin daha da möhkəmlənməsinə yeni təkan verəcəyini 
vurğuladı. Prezident İlham Əliyev Ermənistan–Azərbaycan, 
Dağlıq Qarabağ münaqişəsinin həlli məsələsində Türkiyənin 
tutduğu mövqeyə və Azərbaycana verdiyi dəstəyə görə 
təşəkkürünü bildirdi. Prezident Əhməd Necdət Sezər 
Azərbaycanla bütün sahələrdə ikitərəfli əlaqələrin inkişafından 
məmnunluğunu söylədi, beynəlxalq təşkilatlarda mövcud 
əməkdaşlığın gələcəkdə də davam edəcəyini və Azərbaycanın 
ədalətli mövqeyini bundan sonra da dəstəkləyəcəklərini xüsusi 
vurğuladı. Görüşdə ikitərəfli münasibətlər, regional və bey-
nəlxalq layihələr, qarşılıqlı maraq doğuran digər məsələlər 
ətrafında geniş fikir mübadiləsi aparıldı. 
 
 96 
 
 
 
AZƏRBAYCAN PREZİDENTİ İLHAM ƏLİYEVİN 
VƏ TÜRKİYƏ PREZİDENTİ ƏHMƏD NECDƏT 
SEZƏRİN GENİŞ TƏRKİBDƏ GÖRÜŞÜ  
 
Prezident sarayı 
 
4 aprel 2006-cı il  
 
Aprelin 4-də Prezident sarayında təkbətək görüşdən 
sonra Azərbaycan prezidenti İlham Əliyevin və Türkiyə pre-
zidenti Əhməd Necdət Sezərin nümayəndə heyətlərinin iştirakı 
ilə geniş tərkibdə görüşü keçirilmişdir.  
Prezident İlham Əliyev Türkiyə prezidenti Əhməd Necdət 
Sezəri və səfərdə onu müşayiət edən nümayəndə heyətinin 
üzvlərini bir daha salamlayaraq bu səfərə çox böyük əhəmiyyət 
verdiyini, iki qardaş ölkənin həmişə birlikdə olduğunu 
vurğuladı.   
İ l h a m  Ə l i y e v: Bizim birliyimiz həm ölkələrimiz 
üçün, həm də bölgə üçün önəmli amildir. Bizi birləşdirən tarixi 
əlaqələr, mədəni əlaqələr indiki zəmanədə çox mühüm rol 
oynayır. Eyni zamanda, siyasi əlaqələrimiz də çox yüksək 
səviyyədədir. Türkiyə ilə Azərbaycanın əlaqələri dünya üçün ən 
önəmli sahələrdən biri olan enerji sektorunu da əhatə edir. Bu 
sahədəki irimiqyaslı layihələr bizi daha da sıx birləşdirir. Mən 
əminəm ki, Sizin səfəriniz və buradakı görüşləriniz bizim 
birliyimizi daha da gücləndirəcək, Türkiyə–Azərbaycan, iki 
qardaş ölkə bir-biri ilə daha da sıx bağlı olacaqdır. 
Bildiyiniz kimi, bizim aramızda çox fəal siyasi dialoq 
aparılır. Bütün məsələlər fəal şəkildə müzakirə olunur, ticarət 
əlaqələrimiz də inkişaf edir. Bütün sahələrdə olduğu kimi, 
mədəni, humanitar sahələrdə də çox böyük nailiyyətlər, birgə 
proqramlar var və onlar uğurla icra edilir. Mən əminəm ki, bu 
 97 
səfər də ikitərəfli əlaqələrin inkişafında mühüm rol oynayacaq 
və çox uğurlu olacaqdır.  
Türkiyə prezidenti Əhməd Necdət Sezər ona və nümayəndə 
heyətinə göstərilən qonaqpərvərliyə görə Azərbaycan 
prezidentinə və xalqına dərin təşəkkürünü bildirdi, qardaş 
ölkəyə beşinci dəfə gəlməsindən və burada keçirilən görüşlər-
dən məmnunluğunu söylədi. O, xalqlarımız arasında tarixi və 
mədəni əlaqələrin sağlam təməllər üzərində qurulduğunu 
vurğuladı.  
Ə h m ə d  N e c d ə t  S e z ə r: Türkiyə ilə Azərbaycan 
arasında heç bir siyasi problem olmamışdır. Bütün sahələrdə, o 
cümlədən enerji sektorunda işbirliyimiz davam edir. Ticarət 
əlaqələri çox uğurla inkişaf etməkdədir. 2004-cü ildə 550 
milyon dollar həcmində olan ticarət dövriyyəsi 2005-ci ildə 795 
milyon dollara çatmışdır və bu il 1 milyard dolları keçəcəkdir. 
Düşünürük ki, bunun daha da artırılması üçün yetərincə 
imkanlarımız vardır. 
Türkiyənin iş adamlarının Azərbaycana marağı böyükdür. 
Onların Azərbaycana qoyduqları sərmayə 2,2 milyard dollara 
çatmışdır və inanırıq ki, bu, gələcək illərdə daha da artacaqdır. 
Qarşıdakı illərdə enerji sektorunda, xüsusilə neft sahəsində 
«Türk Petrolları» şirkəti tərəfindən görüləcək işlərin həcmi 4,5 
milyard dollar həcmində olacaqdır. 
 
Görüşdə Ermənistan–Azərbaycan, Dağlıq Qarabağ münaqi-
şəsinin sülh yolu ilə həlli, regional və beynəlxalq layihələr 
barədə də söhbət getdi.   
 
 
 98 
 
 
 
AZƏRBAYCAN PREZİDENTİ İLHAM ƏLİYEVİN 
VƏ TÜRKİYƏ PREZİDENTİ ƏHMƏD NECDƏT 
SEZƏRİN  MƏTBUAT ÜÇÜN BƏYANATLARI  
 
Prezident sarayı 
 
4 aprel 2006-cı il 
 
Aprelin 4-də Azərbaycan prezidenti İlham Əliyev və Türkiyə 
prezidenti Əhməd Necdət Sezər Prezident sarayında aparılan 
danışıqların nəticəsinə dair mətbuat üçün bəyanatlarla çıxış 
etdilər. 
 
Azərbaycan prezidenti İlham Əliyevin bəyanatı 
 
Hörmətli cənab Prezident! Əziz qardaşım! Hörmətli 
qonaqlar, xanımlar və cənablar! Mən sizin hamınızı ürəkdən 
salamlayıram, bir daha Azərbaycana xoş gəlmisiniz deyirəm. 
Biz Türkiyə Cümhuriyyətinin prezidenti Əhməd Necdət Sezərin 
Azərbaycana rəsmi səfərinə çox böyük əhəmiyyət, böyük önəm 
veririk. Bu səfər bizim aramızda olan əlaqələrə yeni təkan 
verəcəkdir.  
Bildiyiniz kimi, Azərbaycanla Türkiyə arasındakı müna-
sibətlər ən yüksək səviyyədədir və Azərbaycan öz dövlət 
müstəqilliyini bərpa etdikdən sonra daim Türkiyənin dəstəyini, 
köməyini hiss edirdi. Biz bunu bu gün də hiss edirik. Bütün 
sahələrdə əməkdaşlıq çox uğurludur və bu gün biz onun əsas 
istiqamətlərini müzakirə etdik, gələcək perspektivlər haqqında 
fikir mübadiləsi apardıq. Həm siyasi, həm iqtisadi, həm də 
humanitar sahələrdə münasibətlərimiz ən yüksək zirvədədir.  
Bu gün, eyni zamanda, beynəlxalq layihələr haqqında söhbət 
açılmış, regional əməkdaşlıq məsələləri müzakirə edilmişdir. 
 99 
Türkiyə və Azərbaycan dünya üçün çox önəmli, əhəmiyyətli 
enerji layihələrini həyata keçirirlər. Bizim birgə fəaliyyətimiz, 
uğurlu işbirliyimiz bu layihələri irəliyə aparır. Bakı–Tbilisi–
Ceyhan və Bakı–Tbilisi–Ərzurum neft və qaz kəmərləri uğurla 
inşa edilir və bu il biz onların istismarına nail olacağıq. Əlbəttə, 
açılan bu enerji dəhlizi yeni imkanlar yaradacaqdır. Bu bizi daha 
da sıx birləşdirəcək və ölkələrimizin əhəmiyyətini artıracaqdır. 
Bu gün biz başqa bir layihə – Qars–Tbilisi–Bakı dəmir yolunun 
tikintisi haqqında da danışdıq. Bu məsələdə də bizim aramızda 
heç bir fikir ayrılığı yoxdur. Türkiyə, Azərbaycan və Gürcüstan 
bu layihədə  fəal iştirak etmək əzmindədirlər. Mən əminəm ki, 
biz bu layihədə uğura nail olacağıq. Təbii ki, Ermənistan–
Azərbaycan, Dağlıq Qarabağ münaqişəsinin həlli məsələsi də 
müzakirə olundu. Türkiyə bu məsələdə daim Azərbaycanın 
yanındadır, bizi dəstəkləyir və bu bizim üçün çox önəmlidir. 
Biz bu dəstəyə görə minnətdarıq. Münaqişənin həlli məsə-
ləsində Azərbaycanın mövqeyi dəyişməz olaraq qalır. Bu 
məsələ yalnız beynəlxalq hüquq normaları əsasında öz həllini 
tapa bilər. Azərbaycanın ərazi bütövlüyü bərpa olunmalıdır. Bu 
işğala son qoyulmalı, Ermənistanın azərbaycanlılara qarşı etnik 
təmizləmə siyasəti nəticəsində yurd-yuvasından didərgin 
düşmüş soydaşlarımız öz doğma torpaqlarına qayıtmalıdırlar. 
Bu prinsiplər həm reallığı, ədaləti əks etdirir, eyni zamanda, 
beynəlxalq hüquq normalarına da uyğundur. Türkiyənin bu 
məsələyə dair mövqeyi ədalətlidir və biz buna görə çox 
minnətdarıq.  
Ölkələrimiz arasında ticarət əlaqələri də yüksək sürətlə 
inkişaf edir. Bu onu göstərir ki, həm Türkiyədə, həm də 
Azərbaycanda müşahidə olunan iqtisadi artım yeni imkanlar 
açır. Azərbaycanda son il iqtisadiyyat çox yüksək sürətlə inkişaf 
edib, iqtisadi artım 26 faizdən çox olubdur. Bu il həmin rəqəm 
daha da böyük olacaqdır. İqtisadiyyat artdıqca, əlbəttə, qarşılıqlı 
ticarət əlaqələrinin inkişafı üçün də yaxşı imkan yaranır. İş 
adamları bu gözəl imkanlardan səmərəli istifadə etməlidirlər. 
Ancaq bununla yanaşı, əlbəttə, iqtisadi əlaqələrin, ticarət 
 100 
dövriyyəsinin indiki səviyyəsi bizim potensialımızı tam əks 
etdirmir. Bizim imkanlarımız daha da genişdir.  
Bir sözlə, ikitərəfli münasibətləri ehtiva edən bütün 
məsələlər bu gün müzakirə olundu. Mən çox məmnunam ki, 
danışıqlar çox səmərəli keçdi. Şübhə etmirəm ki, bu səfərdən 
sonra bizim əlaqələrimiz daha yüksək zirvəyə qalxacaqdır. 
Təşəkkür edirəm. 
 
Türkiyə prezidenti Əhməd Necdət Sezərin bəyanatı 
 
Dəyərli mətbuat nümayəndələri!  
Cümhur başqanı hörmətli İlham Əliyevin dəvəti ilə dost və 
qardaş Azərbaycanı bir daha ziyarət etməkdən məmnunluq 
duyuram. Bizə göstərilən qardaşlıq münasibətinə və 
qonaqpərvərliyə görə təşəkkür edirəm. Cümhur başqanı 
hörmətli Əliyevlə təkbətək və nümayəndə heyətlərinin iştirakı 
ilə faydalı görüşlərimiz oldu. Görüşlərimizdə siyasi və iqtisadi 
sahələr başda olmaqla, ikitərəfli əlaqələrimizin bütün dairəsini 
nəzərdən keçirdik. Problemsiz davam edən çoxşaxəli 
əlaqələrimizin hər sahədə daha da dərinləşdirilməsinin 
zəruriliyini bildirdik.  
Türkiyə–Azərbaycan əlaqələrinin qarşılıqlı istək və sarsıl-
maz təməllər əsasında davam etdirilməsində qərarlı olduğumu-
zu bir daha vurğuladıq. Qardaş ölkə Azərbaycanla əlaqələrimiz 
ortaq tarix və mədəniyyətlə yanaşı, bu gün hər sahədə inkişaf 
edən güclü bir işbirliyinə söykənir. Türkiyə Azərbaycanın 
təhlükəsizlik, əmin-amanlıq və inkişaf yolundakı bütün 
hədəflərini paylaşır və dəstəkləyir.  
Görüşlərimizdə ölkələrimizi yaxından maraqlandıran 
regional sahələrə aid məsələləri də müzakirə etdik. Ermənistan–
Azərbaycan, Dağlıq Qarabağ münaqişəsinin və Cənubi Qafqaz 
bölgəsindəki digər problemlərin sülh yolu ilə çözülməsi üçün 
ata biləcəyimiz qarşılıqlı addımları vurğuladıq. Dağlıq Qarabağ 
məsələsinin Azərbaycanın ərazi bütövlüyü çərçivəsində, 
beynəlxalq hüquq normalarına uyğun olaraq sülh yolu ilə 
 101 
aradan qaldırılmasını istəyir, bu sahədəki fəaliyyəti 
dəstəkləyirik. Bu mövqeyimizi və Cənubi Qafqazda əsaslı 
sülhün yaranması və qorunması üçün əlimizdən gələni etməyə 
hazır olduğumuzu azərbaycanlı qardaşlarımıza bir daha 
çatdırdıq.  
Cənubi Qafqazda sülh, sabitlik və əmin-amanlıq əsasında 
işbirliyinin qurulması sahəsində hörmətli Əliyev ilə eyni fikirdə 
olduğumu görməkdən məmnunluq duyuram. Kipr türklərinin 
beynəlxalq təcriddən qurtarması sahəsində Azərbaycanın 
verdiyi dəstəkdən duyduğumuz məmnunluğu bir daha 
vurğuladım.  
Türkiyə və Azərbaycan arasındakı həmrəylik və işbirliyi 
bütün bölgə ölkələrinə örnəkdir. Bu həmrəyliyin xalqlarımızın 
müştərək inkişafına təsiri önümüzdəki aylarda istismara 
veriləcək Bakı–Tbilisi–Ceyhan neft kəməri kimi layihələrlə 
yanaşı, həyata keçirilməkdə olan yeni layihələrlə daha da 
artacaqdır. Bu fürsətdən istifadə edərək cümhur başqanı 
hörmətli Əliyevi Bakı–Tbilisi–Ceyhan boru kəməri ilə nəql 
ediləcək neftin ilk tankerə yüklənməsi münasibətilə Ceyhanda 
keçiriləcək mərasimə dəvət etdim.  
Görüşlərimizdə ölkələrimizi strateji baxımdan daha da 
yaxınlaşdıracaq Bakı–Tbilisi–Ərzurum qaz kəmərinin bir 
müddət sonra istismara verilməsi və Bakı–Tbilisi–Axalkalaki–
Qars dəmir yolu xəttinin çəkilməsində qərarlı olduğumuzu bir 
daha vurğuladıq.  
Səfərimin Türkiyə ilə Azərbaycan arasındakı qardaşlıq 
əlaqələrinin inkişafında konkret rol oynayacağına və müna-
sibətlərimizin bütün sahələrdə daha da genişlənməsinə təkan 
verəcəyinə inanır, hamınızı ən xoş diləklərlə salamlayıram. 
 
 102 
 
 
 
AZƏRBAYCAN RESPUBLİKASININ PREZİDENTİ 
İLHAM ƏLİYEVİN ADINDAN TÜRKİYƏ 
RESPUBLİKASININ PREZİDENTİ  
ƏHMƏD NECDƏT SEZƏRİN ŞƏRƏFİNƏ  
TƏŞKİL EDİLMİŞ RƏSMİ ZİYAFƏTDƏ NİTQ 
 
Bakı Əyləncə Mərkəzi 
 
4 aprel 2006-cı il 
 
Salona toplaşanlar dövlət başçılarını və onların xa-
nımlarını hərarətlə qarşıladılar. 
Prezident İlham Əliyev və prezident Əhməd Necdət Sezər 
ziyafətdə nitq söylədilər. 
 
Azərbaycan prezidenti İlham Əliyevin nitqi 
 
Türkiyə  Cümhuriyyətinin  prezidenti,  əziz  qardaşım Əh-
məd Necdət Sezər! 
Hörmətli Səmra xanım! 
Xanımlar və cənablar! 
Əziz qonaqlar! 
Mən sizi Azərbaycanda bir daha ürəkdən salamlayıram, sizə 
«Xoş gəlmisiniz!» deyirəm. 
Biz bu səfərə çox böyük əhəmiyyət veririk. Çünki bu səfər 
ikitərəfli əlaqələrimizin inkişafına güclü təkan verəcəkdir. 
Türkiyə ilə Azərbaycan arasında əlaqələr dostluq, qardaşlıq 
zəminində qurulubdur. Bizim xalqlarımız bir-birinə daim çox 
bağlı olmuşlar. Ancaq dövlətlərarası münasibətlər Azərbaycan 
müstəqilliyə qovuşduqdan sonra başladı və o gündən bu günə 
qədər bu münasibətlər çox sürətlə inkişaf etmişdir. Türkiyə 
Azərbaycanın müstəqilliyini tanıyan ilk ölkə olmuşdur və biz 
 103 
Türkiyədən daim dəstək və kömək hiss edirik. Bu dəstəyə və 
köməyə görə sizə çox minnətdarıq. 
Bizim münasibətlərimizi müəyyən edən təməl prinsipləri 
vardır. Böyük öndər Mustafa Kamal Atatürkün «Azərbaycanın 
kədəri bizim kədərimiz, sevinci bizim sevincimizdir!», 
Azərbaycan xalqının ümummilli lideri Heydər Əliyevin 
«Türkiyə və Azərbaycan bir millət, iki dövlətdir!» prinsipləri 
bizim bugünkü münasibətlərimizi müəyyən edir və əminəm ki, 
gələcəkdə bu münasibətlər daha da möhkəmlənəcəkdir. 
Azərbaycan ilə Türkiyə arasında olan işbirliyi, əlaqələr təkcə 
ölkələrimiz, xalqlarımız üçün deyil, bütün bölgə üçün böyük 
əhəmiyyət daşıyır. Xüsusilə indiki zamanda Türkiyə və 
Azərbaycan bölgədə və dünyada öz mövqelərini möhkəm-
ləndirirlər. Bizi birləşdirən nəhəng enerji layihələrinin həm 
bölgənin inkişafı üçün, bölgədə sülhün, təhlükəsizliyin möh-
kəmlənməsi üçün, eyni zamanda, dünya üçün çox böyük 
əhəmiyyəti vardır. Bu il Bakı–Tbilisi–Ceyhan neft kəməri işə 
düşməlidir, eyni zamanda, Bakı–Tbilisi–Ərzurum qaz kəməri 
istifadəyə verilməlidir. Bunlar dünya miqyaslı layihələrdir və 
ilk növbədə, dövlətlərimizi möhkəmləndirəcək, eyni zamanda, 
bizim önəmimizi də artıracaqdır. Azərbaycan və Türkiyə Xəzər 
dənizinin təbii ehtiyatlarının dünya və Avropa bazarlarına 
çıxarılması üçün çox önəmli ölkələrə çevrilir. 
Bununla yanaşı, dəmir yolunun birləşməsi məsələsi də çox 
böyük əhəmiyyət daşıyır və Bakı–Tbilisi–Qars dəmir yolu 
layihəsi də artıq gündəlikdədir. Bu gün bu barədə də söhbət 
açılmış, fikir mübadiləsi aparılmışdır. Əminəm ki, bu layihə də 
həyata keçiriləcək və beləliklə, Orta Asiyanı, Azərbaycanı 
Türkiyə ilə birləşdirən dəmir yolu da istismara veriləcəkdir. Bir 
vaxtlar bəziləri Bakı–Tbilisi–Ceyhan neft kəmərinə də əfsanə 
kimi yanaşırdılar. Ancaq bizim birgə səylərimiz, uğurlu 
fəaliyyətimiz, regional əməkdaşlıq bu əfsanəni gerçəkliyə 
çevirdi. Şübhə etmirəm ki, gələcəkdə həyata keçiriləcək 
layihələr də uğurlu olacaqdır. 
 104 
Bu gün eyni zamanda Ermənistan–Azərbaycan, Dağlıq 
Qarabağ münaqişəsinin həlli yolları da müzakirə edilmişdir. 
Bildiyiniz kimi, Türkiyə bu məsələ ilə bağlı daim Azərbaycanın 
yanındadır. Biz daim bu dəstəyi hiss edirik və bu bizim üçün 
çox önəmlidir, Azərbaycanın mövqelərini möhkəmləndirən bir 
amildir. Azərbaycan bu münaqişəni yalnız beynəlxalq hüquq 
əsasında həll etmək əzmindədir. Beynəlxalq hüquq normaları 
hər yerdə tətbiq olunmalıdır. Beynəlxalq normalara riayət 
edilməlidir və davranış qaydaları da hamı üçün eyni olmalıdır. 
Biz bu dünyada yaşayırıq, dünyanın bir hissəsiyik və dünyada, 
beynəlxalq təşkilatlarda qəbul edilmiş normalar bütün ölkələr 
üçün əsas olmalıdır. Azərbaycanın mövqeyi də məhz bundan 
ibarətdir ki, ölkəmizin dünya tərəfindən, Birləşmiş Millətlər 
Təşkilatı tərəfindən tanınmış ərazi bütövlüyü bərpa olunmalıdır. 
Azərbaycanın suverenliyi bərpa edilməli, zəbt olunmuş 
torpaqlar işğalçı qüvvələrdən təmizlənməlidir və Ermənistanın 
azərbaycanlılara qarşı etdiyi etnik təmizləmə siyasətinin 
nəticələri aradan qaldırılmalıdır. Bizim bu mövqeyimiz 
dəyişməz olaraq qalır və münaqişə yalnız bu prinsiplər əsasında 
öz həllini tapa bilər. Türkiyənin Azərbaycana dəstəyi, bu məsələ 
ilə bağlı bəyanatları, təklifləri bizim üçün çox önəmlidir və 
münaqişənin həlli üçün böyük rol oynayır. 
Bizim iqtisadi əlaqələrimiz də sürətlə inkişaf edir. Son il 
ərzində ticarət dövriyyəsi çox böyük sürətlə artıbdır. Bu onu 
göstərir ki, iqtisadi əlaqələrimiz də yeni mərhələyə qədəm 
qoyubdur. Bu bizi çox sevindirir, çünki iqtisadi əlaqələrimiz nə 
qədər güclü olsa, bu, bütün başqa sahələrə də təsir gös-
tərəcəkdir. İndi Türkiyənin və Azərbaycanın iqtisadi uğurları 
göz qabağındadır. Türkiyənin iqtisadiyyatı artır və sürətlə 
inkişaf edir. Keçən il Azərbaycanda iqtisadi artım 26,4 faiz 
təşkil etmişdir. Bu il isə həmin rəqəm daha da böyük olacaqdır. 
Yeni imkanlar açılır, yeni layihələr həyata keçiriləcəkdir. Biz 
Azərbaycanda fəaliyyət göstərən türk iş adamlarını da bu 
əməkdaşlığa dəvət edirik. Artıq Azərbaycanda Türkiyədən 
gəlmiş və burada yaşayan minlərlə iş adamı fəaliyyət göstərir. 
 105 
Biz də çalışırıq ki, onlara daim diqqət, kömək göstərək. 
İnvestisiya mühitini sağlamlaşdırmaq üçün müvafiq tədbirlər də 
görülür. İqtisadi əlaqələr nə qədər güclü olsa, təbii ki, bütün 
başqa əlaqələr də güclənəcəkdir. 
Yenə də demək istəyirəm ki, bizi birləşdirən tarixi köklər, 
müştərək tariximiz, ənənələrimiz, dinimiz, dilimiz, mədəniy-
yətimizdir. İki qardaş ölkə – Türkiyə və Azərbaycan bu gözəl 
və möhkəm təməl üzərində öz münasibətlərini möhkəmləndirir, 
yeni layihələr üzərində işləyirlər. Ölkələrimiz üçün, bölgə üçün, 
dünya üçün önəmli olan məsələlər indi Ankarada və Bakıda həll 
olunur və bu da həqiqətdir. Mən şübhə etmirəm ki, gələcəkdə 
bizim mövqelərimiz daha da möhkəmlənəcəkdir. Türkiyə–
Azərbaycan birliyi bizim uğurlu inkişafımız üçün başlıca 
şərtdir. 
Əziz qardaşım, hörmətli Cümhur başqanı, Sizi Bakıda bir 
daha salamlayıram. Bu badəni Türkiyənin cümhur başqanı, əziz 
qardaşım Əhməd Necdət Sezərin şərəfinə, Səmra xanımın 
şərəfinə, bütün qardaş türk xalqının şərəfinə, Türkiyə 
Cümhuriyyətinin şərəfinə qaldırıram. 
Sağ olun. 
 
Türkiyə prezidenti Əhməd Necdət Sezərin nitqi 
 
Hörmətli Cümhur başqanı!  
Çox hörmətli xanım Əliyeva!  
Dəyərli qonaqlar!  
Qardaş Azərbaycanı ziyarət etməkdən böyük məmnunluq 
duyuram. Bakıya gəlişimizdən başlayaraq, bizlərə göstərilən 
yaxın münasibət və səmimi qonaqpərvərlik üçün sizə təşəkkür 
edirəm.  
Səfər zamanı müstəqillik qazanmasından sonra çox qısa bir 
müddət ərzində Azərbaycanın nail olduğu böyük irəliləyişi və 
hər sahədə gerçəkləşdirdiyi işləri bir daha görmək imkanı 
qazandıq.  
 106 
Türkiyə–Azərbaycan qardaşlığının çoxşaxəli işbirliyi ilə 
dərinləşdiyini, gücləndiyini görməkdən məmnunluq hissi 
keçiririk.  
Türkiyə–Azərbaycan qardaşlığı və həmrəyliyi öz xüsusiy-
yətlərinə görə xüsusilə fərqlənir. Bu münasibətlərin banisi, 
dəyərli dostum, böyük öndər prezident Heydər Əliyevin məşhur 
deyimi ilə ifadə etsək, «Türkiyə və Azərbaycan bir millət, iki 
dövlətdir». Biz iki qardaş ölkə arasındakı nümunəvi 
münasibətlərin daha da inkişaf etdirilməsini arzulayırıq. Bu gün 
keçirdiyimiz danışıqlar zamanı Azərbaycanın da bizimlə eyni 
fikirdə olduğunu məmnunluq hissi ilə müşahidə etdik.  
Ölkələrimiz arasındakı əməkdaşlığın digər bir ortaq məqsədi 
bölgəmizdə sülh, əmin-amanlıq, təhlükəsizlik, rifah və sabitliyə 
töhfə verməkdir. Bu ortaq məqsədə yönəlmiş Bakı–Tbilisi–
Ceyhan neft boru kəmərinin qarşıdakı aylarda istismara 
verilməsi strateji əhəmiyyətə malik bir əməkdaşlıq layihəsinin 
həyata keçirilməsi olacaqdır. Ötən il may ayının sonunda 
Bakıda təşkil edilən mərasimdə hamımızın birlikdə Türkiyəyə 
nəql etməyə başladığımız neft tezliklə Ceyhana çatacaq və 
Xəzər nefti bu yolla bütün dünyaya ötürüləcəkdir. Cənubi 
Qafqaz ilə Orta Asiya ölkələrinin, hətta Çinin Avropaya, Aralıq 
dənizi və Atlantik okeanı hövzəsinə çıxması baxımından Bakı–
Tbilisi–Ceyhan neft kəməri kimi mühüm funksiyaları yerinə 
yetirəcək digər layihələrin də reallaşmasını istəyirik. Bu çətin, 
lakin həyata keçirilməsi mümkün olan məqsədə çatmaq üçün 
digər bölgə ölkələrini də bu layihələrdə iştirak etməyə həvəs-
ləndirmək lazımdır.  
Möhtərəm Prezident!  
Əziz qonaqlar! Gənc Azərbaycan dövləti öz müstəqilliyini 
əldə etdikdən sonra labüd olan keçid dövrünü artıq arxada 
qoymuşdur. Bu gün Azərbaycan beynəlxalq birliyin hörmətli bir 
üzvü, böyük perspektivlərə malik ölkədir. Bölgəsində sülh, 
əməkdaşlıq və tərəqqidən başqa bir arzusu olmayan  ölkənin 
torpaqlarının hələ də işğal altında olması hüquqa, ədalətə və 
insan haqlarına dəyər verən cəmiyyətlər tərəfindən qəbul edilə 
 107 
bilməz. Bölgədə əməkdaşlıq və sabitlik mühiti yaratmağa, bölgə 
xalqlarının rifah halının yüksəlməsinə mane olan bu işğala 
dərhal son qoymaq lazımdır. Hər sahədə olduğu kimi, Dağlıq 
Qarabağ probleminin həllində də Türkiyə Azərbaycanı 
tamamilə dəstəkləyir. Bu münaqişə Azərbaycanın ərazi 
bütövlüyü çərçivəsində və azərbaycanlı qardaşlarımızın qəbul 
edə biləcəyi şərtlərlə həll edilməlidir. Türkiyə bu sahədə üzərinə 
düşən hər şeyi sonadək yerinə yetirəcəkdir.  
Hörmətli Prezident!  
Azərbaycanın Qərbin demokratik dəyərlərini mənimsəmək, 
Avroatlantik qurumlarına inteqrasiya arzusunu var qüvvəmizlə 
dəstəkləyirik. Bu sahədə Azərbaycanın qət etdiyi məsafə onun 
dostlarını sevindirir. Ölkələrimizin yerləşdiyi mürəkkəb coğrafi 
məkanda sabitlik, şübhəsiz ki, böyük əhəmiyyət daşıyır. Biz 
inanırıq ki, demokratikləşmə daimi sabitliyin təminatçısıdır. 
Demokratikləşmə prosesində həm iqtidarı, həm də müxalifəti ilə 
birlikdə qüvvətli iradə göstərən hər bir millət bütün 
problemlərin öhdəsindən gələ bilər. Bu mühitin yaradılmasında 
iqtidar qədər müxalifətin də üzərinə müəyyən məsuliyyət düşür. 
Biz ürəkdən inanırıq ki, Sizin rəhbərliyiniz altında Azərbaycan 
bu məqsədə yetişəcəkdir. Biz Sizin bu sahədəki addımlarınızı 
ürəkdən dəstəkləyirik.  
Möhtərəm Prezident, əziz qardaşım!  
Möhtərəm xanım Əliyeva!  
Bu gün bir daha Azərbaycanı öz evimiz, azərbaycanlı qar-
daşlarımızı isə öz ailə üzvlərimiz kimi hiss etdik. Bu duyğu və 
düşüncələrlə bu badəni Sizin və möhtərəm xanım Əliyevanın 
cansağlığı və xoşbəxtliyi, Türkiyə və Azərbaycanın rifah və 
əmin-amanlıq dolu gələcəyi naminə qaldırıram.  
 
 108 
 
 
 
AZƏRBAYCAN PREZİDENTİ İLHAM ƏLİYEV VƏ 
TÜRKİYƏ PREZİDENTİ  
ƏHMƏD NECDƏT SEZƏR  
HEYDƏR ƏLİYEV FONDUNDA 
 
5 aprel 2006-cı il 
 
Türkiyə prezidenti Əhməd Necdət Sezər aprelin 5-də Heydər  
Əliyev Fondunda olmuşdur.  
Azərbaycan prezidenti İlham Əliyev və fondun prezidenti, 
YUNESKO-nun Xoşməramlı səfiri Mehriban Əliyeva Tür-
kiyənin dövlət başçısını və onun xanımı Səmra Sezəri böyük 
səmimiyyətlə qaşıladılar. 
Mehriban xanım Əliyeva Türkiyə prezidentinə Azərbaycan 
xalqının ümummilli liderinin xatirəsinə ehtiram əlaməti olaraq 
yaradılmış fondun məqsədləri barədə məlumat verdi. Bildirildi 
ki, fondun əsas məqsədləri prezident Heydər Əliyevin zəngin 
irsini öyrənmək və təbliğ etməkdən, onun Azərbaycanın sosial-
iqtisadi, mədəni tərəqqisinə yönəlmiş geniş miqyaslı fəaliyyəti 
barədə gələcək nəsillərdə, qonaqlarda əyani təsəvvür yarat-
maqdan, dahi şəxsiyyətin müəllifi olduğu beynəlxalq layihələrin 
həyata keçirilməsini dəstəkləməkdən, Azərbaycan mədəniyyəti 
və tarixinin geniş təbliği ilə əlaqədar aparılan işlərə kömək 
göstərməkdən ibarətdir. 
Prezident İlham Əliyev ali qonağa ümummilli liderimizin 
şəxsi arxivindən götürülmüş və onun fəaliyyətinin ayrı-ayrı 
dövrlərini əhatə edən eksponatlar barədə ətraflı məlumat verdi. 
Türkiyə dövlətinin başçısı fenomen şəxsiyyət Heydər 
Əliyevin həyatının ən müxtəlif məqamlarını əks etdirən və 
Azərbaycan tarixinin bütöv bir dövrü barədə geniş təsəvvür 
yaradan çoxlu sənədlərlə, dünyanın tanınmış siyasi xadimləri-
nin bəxş etdikləri hədiyyələrlə, ulu öndərimiz haqqında kitab-
 109 
larla, dünyanın nüfuzlu siyasi, elm, mədəniyyət və incəsənət 
xadimlərinin Azərbaycan dövlətinin qurucusu haqqında fikirləri 
ilə tanış oldu, müxtəlif ölkələrin liderləri ilə görüşlərdə çəkilmiş 
şəkillərə böyük maraqla baxdı. 
Türk dünyasının böyük öndəri Heydər Əliyevin qardaş 
ölkəyə səfərlərini, eləcə də Türkiyə Cümhuriyyətinin dövlət və 
hökumət rəhbərlərinin Azərbaycana səfərlərini, birgə görüşləri 
əks etdirən fotolar qonaqlarda xüsusi maraq doğurdu. 
Prezident Əhməd Necdət Sezər fondla tanışlıqdan sonra 
xatirə kitabına öz ürək sözlərini yazdı: «Azərbaycanın böyük 
öndəri, əziz dostum, mərhum cümhur başqanı Heydər Əliyevin 
adına qurulan bu önəmli məbədgahı ziyarətimdən məmnunam. 
Azərbaycan dövlətinin dünyada öz layiqli yerini tutması 
üçün atdığı addımlar onu həmişə yaşadacaqdır. 
Çağdaş Azərbaycanın indi mühüm inkişafa nail olduğunu 
görməkdən qürur duyuram. Bu nailiyyətlərin əldə edilməsində 
Heydər Əliyev Fondunun və onun rəhbəri Mehriban xanım 
Əliyevanın apardığı böyük işlərdə uğurlar diləyirəm». 
Sonra Azərbaycan prezidenti İlham Əliyev və Türkiyə 
prezidenti Əhməd Necdət Sezər fondun binasının eyvanından 
Bakının, Xəzərin mənzərəsini, qədim İçərişəhəri seyr etdilər. 
Azərbaycan və Türkiyənin dövlət başçıları və xanımları  çay 
süfrəsi arxasında səmimi söhbət etdilər. 
Qardaş ölkənin prezidentinə üzərində onun portreti toxun-
muş nəfis xalça və fondun layihələri olan kitablar, musiqi 
albomları hədiyyə edildi. 
Prezident Əhməd Necdət Sezər Türkiyənin İznik vilayətinin 
ustaları tərəfindən xüsusi olaraq hazırlanmış nəfis çini qabı 
Mehriban xanıma təqdim etdi. 
Azərbaycan və Türkiyə prezidentləri və xanımları birlikdə 
xatirə şəkilləri çəkdirdilər. Ali qonaq fonddan xoş və zəngin 
təəssüratla ayrıldığını bildirdi. 
Fondun binası qarşısına toplanmış yüzlərlə şəhər sakini 
prezidentlər İlham Əliyevi və Əhməd Necdət Sezəri hərarətlə 
salamladılar.  
 110 
* * * 
   
Azərbaycan Respublikasının Prezidenti İlham Əliyevin 
dəvəti ilə ölkəmizdə ikigünlük rəsmi səfərdə olan Türkiyə Res-
publikasının Prezidenti Əhməd Necdət Sezər aprelin 5-də 
Vənətə yola düşdü. 
Azərbaycanın və Türkiyənin dövlət bayraqları ilə bəzədilmiş 
Heydər Əliyev adına Beynəlxalq Hava Limanında ali qonağın 
şərəfinə fəxri qarovul dəstəsi düzülmüşdü. 
Türkiyə Respublikasının Prezidentini və xanımını Azər-
baycanın Baş naziri Artur Rasizadə, ölkəmizin Ankaradakı 
səfiri Zakir Haşımov, Türkiyənin Bakıdakı səfiri Turan Moralı, 
digər rəsmi şəxslər yola saldılar. 
  
 111 
 
 
AZƏRBAYCAN RESPUBLİKASI AUDİTORLAR 
PALATASININ KOLLEKTİVİNƏ VƏ ÜZVLƏRİNƏ  
 
Azərbaycan xalqının ümummilli lideri və yeni Azər-
baycan dövlətinin memarı Heydər Əliyevin təşəbbüsü ilə 
müstəqil maliyyə nəzarəti orqanı kimi yaradılmış Auditorlar 
Palatasının fəaliyyətə başlamasının 10 illiyi münasibətilə sizi 
səmimi-qəlbdən təbrik edir, məsul və şərəfli işinizdə uğurlar 
diləyirəm. 
Dünyada sivil maliyyə nəzarəti forması kimi tanınan auditin 
Azərbaycanda inkişafı ölkədə iqtisadi münasibətlərin bazar 
prinsiplərinə əsaslanması və azad sahibkarlığa geniş meydan 
verilməsi ilə bilavasitə bağlıdır. Eyni zamanda, Azərbaycanın 
bir sıra transmilli layihələrin reallaşmasında fəal iştirakı, xarici 
investisiyaların ölkəmizə axını, birgə müəssisələrin uğurlu 
fəaliyyəti auditor xidmətinin iqtisadi proseslərdə rolunu və 
əhəmiyyətini daha da artırmışdır. 
Azərbaycan Respublikasının iqtisadiyyatı inkişaf etdikcə və 
onun dünya təsərrüfat sisteminə inteqrasiyası gücləndikcə 
iqtisadi-maliyyə münasibətlərində şəffaflığın təmin olunma-
sında, iqtisadi cinayətkarlığa və korrupsiyaya qarşı mübarizədə 
auditin imkanlarından daha geniş istifadə etmək zərurəti 
yaranır. Bunun üçün müstəqil maliyyə nəzarəti sahəsində 
mütərəqqi dünya təcrübəsini öyrənmək və milli iqtisadiyyatın 
xüsusiyyətlərini nəzərə almaqla ölkəmizdə tətbiqini 
genişləndirmək çox vacibdir. 
Audit sisteminin beynəlxalq təcrübə və standartlar əsasında 
təkmilləşdirilməsi ölkə iqtisadiyyatında maliyyə şəffaflığını, 
büdcə vasitələrindən təyinatına uyğun istifadəni təmin etməklə, 
Azərbaycanın iqtisadi qüdrətinin möhkəmləndirilməsinə xidmət 
edir. 
 112 
Auditorlar Palatasının ilk onilliyi münasibətilə sizi bir daha 
təbrik edir, Azərbaycan Respublikasının tərəqqisi naminə məsul 
fəaliyyətinizdə yeni uğurlar arzulayıram. 
 
Hörmətlə,  
 
İLHAM ƏLİYEV 
Azərbaycan Respublikasının Prezidenti    
 
Bakı şəhəri, 4 aprel 2006-cı il  
 
 
 
 
 
 
 
 113 
 
 
 
BÖYÜK BRİTANİYANIN MİLLİ AUDİT OFİSİNİN 
BAŞ MÜFƏTTİŞİ VƏ AUDİTORU          SER CON 
BOURNUN RƏHBƏRLİK ETDİYİ NÜMAYƏNDƏ 
HEYƏTİ İLƏ GÖRÜŞ 
 
Prezident sarayı 
 
5 aprel 2006-cı il 
 
Azərbaycan Respublikasının Prezidenti İlham Əliyev 
aprelin 5-də Prezident sarayında Böyük Britaniyanın Milli 
Audit Ofisinin Baş müfəttişi və auditoru ser Con Bournun 
rəhbərlik etdiyi nümayəndə heyətini qəbul etmişdir. 
 
Prezident İlham Əliyev Böyük Britaniyanın Milli Audit 
Ofisinin Azərbaycan Respublikasının Hesablama Palatası ilə 
əməkdaşlığının əhəmiyyətini vurğuladı. Azərbaycanda Hesab-
lama Palatasının nisbətən yeni təsisat olduğunu xatırladan 
prezident İlham Əliyev bu sahədə dünya dövlətlərinin müvafiq 
strukturlarının, o cümlədən Böyük Britaniyanın Milli Audit 
Ofisinin təcrübəsindən faydalanmağın vacibliyini bildirdi. 
Ser Con Bourn Böyük Britaniyanın Milli Audit Ofisi ilə 
Azərbaycan Respublikasının Hesablama Palatası arasında 
əməkdaşlığa dair anlaşma memorandumunun olduğunu bildir-
di. O, səfəri zamanı iki ölkənin müvafiq strukturları arasında 
əlaqələrin daha da dərinləşdirilməsi yolları haqqında geniş 
müzakirələrin aparıldığını qeyd etdi. 
 114 
 
 
 
POLŞANIN İQTİSADİYYAT NAZİRİ               
PYOTR VOZNYAKIN RƏHBƏRLİK ETDİYİ 
NÜMAYƏNDƏ HEYƏTİ İLƏ GÖRÜŞ 
 
Prezident sarayı 
 
6 aprel 2006-cı il  
 
Azərbaycan Respublikasının Prezidenti İlham Əliyev 
aprelin 6-da Prezident sarayında Polşanın İqtisadiyyat naziri 
Pyotr Voznyakın rəhbərlik etdiyi nümayəndə  
heyətini qəbul etmişdir. 
 
Prezident İlham Əliyev Azərbaycan ilə Polşa arasında 
ikitərəfli münasibətlərin müxtəlif sahələrdə uğurla inkişaf 
etdiyini vurğuladı. Prezident İlham Əliyev Polşaya rəsmi sə-
fərini və o vaxt Varşava şəhərinin meri vəzifəsində çalışan Pol-
şanın hazırkı prezidenti ilə keçirdiyi görüşü məmnunluqla xa-
tırladı. O, Polşanın İqtisadiyyat nazirinin səfərinin iki ölkə ara-
sında iqtisadi əməkdaşlığın bundan sonra da inkişaf etdirilməsi 
üçün əhəmiyyətli olduğunu bildirdi. 
Pyotr Voznyak Polşa prezidentinin salamlarını Azərbay-
canın dövlət başçısına çatdırdı. Qonaq Bakıya səfərinin siyasi 
və iqtisadi baxımdan önəmini vurğuladı, ölkələrimiz arasında 
iqtisadi əlaqələrin daha da inkişaf etməsi üçün yaxşı imkanların 
olduğunu qeyd etdi. 
Prezident İlham Əliyev Polşa prezidentinin salamlarına görə 
minnətdarlığını bildirdi və onun da salamlarını Polşanın dövlət 
başçısına çatdırmağı xahiş etdi. 
 115 
 
 
 
DANİMARKANIN KRALİÇASI ÜLYAHƏZRƏT    
II MARQRETEYƏ  
 
Ülyahəzrət!  
Danimarka Krallığının milli bayramı – Təvəllüd gününüz 
münasibətilə Sizi və Sizin simanızda bütün xalqınızı şəxsən öz 
adımdan və Azərbaycan xalqı adından səmimi-qəlbdən təbrik 
edirəm.  
Əmin olduğumu bildirirəm ki, Azərbaycan ilə Danimarka 
arasındakı dostluq və əməkdaşlıq münasibətləri xalqlarımızın 
mənafeləri naminə daim inkişaf edəcək və genişlənəcəkdir. Sizə 
ən xoş arzularımı yetirməkdən məmnunluq duyur, dost 
xalqınıza sülh və firavanlıq diləyirəm.  
 
Hörmətlə,  
İLHAM ƏLİYEV 
Azərbaycan Respublikasının Prezidenti  
 
Bakı, 6 aprel 2006-cı il 
 
 
 
 
 
 
 116 
 
 
 
SURİYA ƏRƏB RESPUBLİKASININ PREZİDENTİ  
ZATİ-ALİLƏRİ                                                                                                                  
CƏNAB BƏŞŞAR ƏL-ƏSƏDƏ  
 
Hörmətli cənab Prezident!  
Ölkənizin milli bayramı – Müstəqillik günü münasibətilə 
Sizə və dost Suriya xalqına ən səmimi təbriklərimizi yetirirəm. 
Ümidvaram ki, Azərbaycan–Suriya münasibətləri bundan sonra 
da dostluq və əməkdaşlıq zəminində inkişaf edərək 
xalqlarımızın rifahına töhfələr verəcəkdir. Bu əlamətdar gündə 
Sizə möhkəm cansağlığı, işlərinizdə uğurlar, dost xalqınıza 
əmin-amanlıq və tərəqqi arzulayıram.  
 
Hörmətlə,  
İLHAM ƏLİYEV  
Azərbaycan Respublikasının Prezidenti  
 
Bakı, 6 aprel 2006-cı il 
 
 
 
 117 
 
 
 
AVROPA KOMİSSİYASININ XARİCİ ƏLAQƏLƏR 
ÜZRƏ BAŞ DİREKTORUNUN MÜAVİNİ FOKİON 
FOTİADİS İLƏ GÖRÜŞ  
 
Prezident sarayı 
 
7 aprel 2006-cı il 
 
Azərbaycan Respublikasının Prezidenti İlham Əliyev 
aprelin 7-də Prezident sarayında Avropa Komissiyasının xarici 
əlaqələr üzrə Baş direktorunun müavini Fokion Fotiadisi qəbul 
etmişdir.  
Söhbət zamanı Azərbaycanla Avropa Komissiyası arasında 
əməkdaşlığın perspektivləri ilə bağlı fikir mübadiləsi apa-
rılmışdır. 
 
 118 
 
 
 
AVROPA YENİDƏNQURMA VƏ İNKİŞAF 
BANKININ PREZİDENTİ JAN LEMYERİN 
RƏHBƏRLİK ETDİYİ NÜMAYƏNDƏ       HEYƏTİ 
İLƏ GÖRÜŞ  
 
Prezident sarayı 
 
10 aprel 2006-cı il 
 
Azərbaycan Respublikasının Prezidenti İlham Əliyev 
aprelin 10-da Prezident sarayında Avropa Yenidənqurma və 
İnkişaf Bankının prezidenti Jan Lemyerin rəhbərlik etdiyi 
nümayəndə heyətini qəbul etmişdir.  
Görüşdə Azərbaycan iqtisadiyyatının çox sürətlə inkişaf 
etdiyi vurğulanmış, ölkəmizdə iqtisadiyyatın müxtəlif sahə-
lərində, o cümlədən enerji sahəsində qlobal layihələrin həyata 
keçirilməsi istiqamətində böyük nailiyyətlərin əldə edildiyi qeyd 
olunmuşdur. Azərbaycanla Avropa Yenidənqurma və İnkişaf 
Bankı arasında əməkdaşlığın qarşılıqlı surətdə faydalı şəkildə 
genişlənməsindən məmnunluq ifadə edilmiş və bu əməkdaşlığın 
gələcəkdə də davam etdirilməsinin əhəmiyyətli olduğu 
bildirilmişdir.  
Görüş zamanı qarşılıqlı maraq doğuran bir sıra digər 
məsələlər də müzakirə edilmişdir. 
 
 
 119 
 
 
 
AVSTRİYA ALİ MƏHKƏMƏSİNİN                                                                               
SƏDRİ İOHANN JEŞUT İLƏ GÖRÜŞ 
 
Prezident sarayı 
 
10 aprel 2006-cı il 
 
Azərbaycan Respublikasının Prezidenti İlham Əliyev 
aprelin 10-da Prezident sarayında Avstriya Respublikası Ali 
Məhkəməsinin sədri İohann Jeşutu qəbul etmişdir. 
Dövlətimizin başçısı Azərbaycan ilə Avstriya arasında 
müxtəlif sahələrdə münasibətlərin uğurla inkişaf etdiyini vur-
ğuladı. Azərbaycanın məhkəmə sisteminin Avropa standartları-
na uyğunlaşdırılmasının ölkəmiz üçün vacib məsələ olduğunu 
bildirən prezident İlham Əliyev Azərbaycan Avropa Şurasına 
üzv olduqdan sonra bu sahədə müsbət irəliləyişlərin əldə 
edildiyini diqqətə çatdırdı. O, indiki səfərin iki ölkənin məhkəmə 
orqanları arasında əməkdaşlığın inkişafına töhfə verəcəyinə 
ümidvar olduğunu bildirdi.  
İohann Jeşut Avstriyanın Avropa İttifaqına üzv olduqdan 
sonra məhkəmə sistemində həyata keçirdiyi islahatlara toxuna-
raq, bu prosesin əhəmiyyətini vurğuladı. Qonaq Azərbaycan və 
Avstriya məhkəmələri arasında əlaqələrin bundan sonra da 
genişlənəcəyinə əminliyini bildirdi.  
 
 
 120 
 
 
 
NATO BAŞ KATİBİNİN CƏNUBİ QAFQAZ VƏ 
ORTA ASİYA ÜZRƏ XÜSUSİ NÜMAYƏNDƏSİ 
ROBERT SİMMONSUN RƏHBƏRLİK ETDİYİ 
NÜMAYƏNDƏ  HEYƏTİ İLƏ GÖRÜŞ  
 
Prezident sarayı 
 
10 aprel 2006-cı il 
 
Azərbaycan Respublikasının Prezidenti İlham Əliyev ap-
relin 10-da Prezident sarayında NATO Baş katibinin Cənubi 
Qafqaz və Orta Asiya üzrə xüsusi nümayəndəsi Robert Sim-
monsun rəhbərlik etdiyi nümayəndə heyətini qəbul etmişdir.  
Görüşdə Azərbaycan–NATO əməkdaşlığının hazırkı vəziy-
yəti və perspektivləri ilə bağlı fikir mübadiləsi aparılmışdır.  
 
 
 
 121 
 
 
 
TÜRKİYƏ MİLLİ TƏHLÜKƏSİZLİK 
TƏŞKİLATININ RƏİSİ                                        
EMRE TANER İLƏ GÖRÜŞ 
 
Prezident sarayı 
 
11 aprel 2006-cı il  
 
Azərbaycan Respublikasının Prezidenti İlham Əliyev aprelin 
11-də Prezident sarayında Türkiyə Respublikası Milli Təhlükəsizlik 
Təşkilatının rəisi Emre Taneri qəbul etmişdir.  
Dövlətimizin başçısı Azərbaycan ilə Türkiyə arasında mü-
nasibətlərin çox yüksək səviyyədə olduğunu vurğuladı. Azərbay-
can–Türkiyə əməkdaşlığının bütün region üçün əhəmiyyətli 
olduğunu bildirən prezident İlham Əliyev həyata keçirilən 
qlobal enerji layihələrinin və mövcud nəqliyyat dəhlizlərinin 
ölkələrimizin önəmini daha da artırdığını qeyd etdi. O, iki 
ölkənin bütün qurumları arasında sıx əlaqələrin yaradılmasının 
vacibliyini vurğuladı və indiki səfərin təhlükəsizlik orqanları 
arasında əməkdaşlığın bundan sonra da inkişafına töhfə 
verəcəyinə əmin olduğunu bildirdi.  
Emre Taner Türkiyə Respublikası Prezidentinin salamlarını 
Azərbaycanın dövlət başçısına çatdırdı. O, Türkiyə–Azərbaycan 
əlaqələrinin region üçün önəmini vurğuladı və qarşılıqlı 
səfərlərin əməkdaşlığın inkişafına töhfə verdiyini bildirdi. Qo-
naq iki ölkənin təhlükəsizlik orqanları arasında anlaşmanın çox 
yüksək səviyyədə olduğunu qeyd etdi.  
Prezident İlham Əliyev Türkiyə Respublikası Prezidentinin 
salamlarına görə minnətdarlığını bildirdi və onun da salam-
larını Türkiyənin dövlət başçısına çatdırmağı xahiş etdi.  
 
 122 
 
 
 
ROMA PAPASI XVI BENEDİKT HƏZRƏTLƏRİNƏ  
 
Zati-müqəddəsləri! 
Tacqoyma gününüzün ildönümü münasibətilə Sizi və 
Sizin simanızda bütün katolikləri öz adımdan və Azərbaycan 
xalqı adından ürəkdən təbrik edirəm. 
Əminəm ki, Azərbaycan–Vatikan əlaqələrinin inkişafı, 
dostluq və əməkdaşlıq münasibətlərimizin daha da genişlənməsi 
üçün bundan sonra da ardıcıl səylər göstərəcəyik. 
Sizə möhkəm cansağlığı, ümumbəşəri dəyərlərin təntənəsi 
naminə ali xidmətinizdə uğurlar, həmməzhəblərinizə əmin-
amanlıq və firavanlıq diləyirəm. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 11 aprel 2006-cı il 
 
 
 
 
 
 
 
 
 
 
 
 123 
 
 
 
ATƏT-in MİNSK QRUPUNUN                        
FRANSALI HƏMSƏDRİ                                      
BERNARD FASYE İLƏ GÖRÜŞ  
 
Prezident sarayı 
 
11 aprel 2006-cı il 
 
Azərbaycan Respublikasının Prezidenti İlham Əliyev 
aprelin 11-də Prezident sarayında ATƏT-in Minsk qrupunun 
fransalı həmsədri Bernard Fasyeni qəbul etmişdir. 
Görüşdə Ermənistan–Azərbaycan, Dağlıq Qarabağ münaqi-
şəsinin nizama salınması ilə əlaqədar danışıqlarla bağlı bir sıra 
məsələlər müzakirə olunmuşdur.  
 
 124 
 
 
 
NİDERLANDIN KRALİÇASI ÜLYAHƏZRƏT 
BEATRİKSƏ  
 
Ülyahəzrət!  
Niderland Krallığının milli bayramı – Kraliça günü mü-
nasibətilə Sizə və Sizin simanızda bütün xalqınıza ən səmimi 
təbriklərimizi və xoş arzularımızı yetirməkdən məmnunluq 
duyuram.  
Əmin olduğumu bildirirəm ki, ölkələrimiz arasındakı dostluq 
və əməkdaşlıq münasibətləri, ikitərəfli əlaqələrimiz daim öz 
əhatə dairəsini genişləndirərək xalqlarımızın rifahına töhfələr 
verəcəkdir. Sizə möhkəm cansağlığı, işlərinizdə uğurlar, dost 
Niderland xalqına əmin-amanlıq və firavanlıq diləyirəm.  
 
Hörmətlə,  
İLHAM ƏLİYEV 
Azərbaycan Respublikasının Prezidenti  
 
Bakı, 11 aprel 2006-cı il 
 
 125 
  
 
 
TANZANİYA BİRLƏŞMİŞ RESPUBLİKASININ 
PREZİDENTİ ZATİ-ALİLƏRİ                             
CƏNAB CAKAYYA KİKVETEYƏ  
 
Hörmətli cənab Prezident! 
Ölkənizin milli bayramı – Birlik günü münasibətilə Sizi 
və bütün xalqınızı səmimi-qəlbdən təbrik edirəm. 
Ümidvar olduğumu bildirirəm ki, Azərbaycan–Tanzaniya 
əlaqələri xalqlarımızın mənafelərinə uyğun olaraq daim ge-
nişlənəcəkdir. 
Bu əlamətdar gündə Sizə ən xoş arzularımı yetirir, dost 
xalqınıza əmin-amanlıq və tərəqqi diləyirəm. 
 
Hörmətlə,  
 
İLHAM ƏLİYEV 
Azərbaycan Respublikasının Prezidenti 
 
Bakı, 11 aprel 2006-cı il 
 
 
 
 
 
 
 
 
 
 
 
 
 
 126 
 
 
 
 
CƏNUBİ AFRİKA RESPUBLİKASININ 
PREZİDENTİ ZATİ-ALİLƏRİ  
CƏNAB TABO MBEKİYƏ 
 
Hörmətli cənab Prezident! 
Cənubi Afrika Respublikasının milli bayramı – Azadlıq 
günü münasibətilə Sizə və bütün xalqınıza təbriklərimizi ye-
tirirəm. 
Ümidvaram ki, ölkələrimiz arasında yaranmış münasibətlər 
bundan sonra da dostluq və əməkdaşlıq zəminində  inkişaf 
edəcəkdir. 
Sizə möhkəm cansağlığı, işlərinizdə uğurlar, dost xalqınıza 
sülh və rifah arzulayıram. 
 
Hörmətlə,  
İLHAM ƏLİYEV 
Azərbaycan Respublikasının Prezidenti 
 
Bakı, 11 aprel 2006-cı il 
 
 
 
 
 127 
 
 
 
MDB ÖLKƏLƏRİNİN YƏHUDİ İCMALARI 
FEDERASİYASININ PREZİDENTİ LEV 
LEVAYEVİN RƏHBƏRLİK ETDİYİ NÜMAYƏNDƏ 
HEYƏTİ İLƏ GÖRÜŞ 
 
Prezident sarayı 
 
11 aprel 2006-cı il  
  
Azərbaycan Respublikasının Prezidenti İlham Əliyev 
aprelin 11-də Prezident sarayında MDB ölkələrinin Yəhudi 
İcmaları Federasiyasının prezidenti Lev Levayevin rəhbərlik 
etdiyi nümayəndə heyətini qəbul etmişdir.  
Görüşdə Azərbaycanda müxtəlif millətlərin nümayəndələri, 
o cümlədən yəhudi icmasının azad, sərbəst yaşaması üçün hər 
cür şəraitin mövcud olduğu vurğulanmış, ölkə rəhbərliyi tərə-
findən bu istiqamətdə həyata keçirilən tədbirlər yüksək 
qiymətləndirilmişdir.  
 
 128 
 
 
 
AZƏRBAYCAN PREZİDENTİ İLHAM ƏLİYEVİN                      
ŞƏKİ–ZAQATALA BÖLGƏSİNƏ SƏFƏRİ  
 
12 aprel 2006-cı il 
 
Respublikamızın Şəki–Zaqatala bölgəsinə səfərə çıxan 
Azərbaycan prezidenti İlham Əliyev aprelin 12-də səhər Balakən 
rayonuna gəlmişdir. Burada dövlətimizin başçısını və xanımını 
böyük hörmətlə, gül-çiçəklə qarşıladılar.  
Həmin gün Balakən rayon mərkəzi xəstəxanasının təməlinin 
qoyulmasına həsr olunmuş mərasim keçirildi. Buraya toplaşan 
minlərlə sakin prezident İlham Əliyevi və xanımı Mehriban 
Əliyevanı hərarətlə salamladılar. Mərasim iştirakçılarının 
əllərində dövlətimizin başçısını salamlayan şüarlar, ulu öndərin 
və prezident İlham Əliyevin portretləri və Azərbaycanın dövlət 
bayraqları var idi.  
Prezident İlham Əliyevə xəstəxana barədə ətraflı məlumat 
verildi. Bildirildi ki, 235 çarpayılıq xəstəxana kompleksi 
Azərbaycan Dövlət Neft Şirkətinin vəsaiti ilə tikiləcək və iki ilə 
tam istifadəyə veriləcəkdir. Burada poliklinika, terapiya, 
nevrologiya, cərrahiyyə, reanimasiya otaqları, doğum, uşaq 
xəstəlikləri şöbələri və s. fəaliyyət göstərəcəkdir.Əsas korpus 
dördmərtəbəli olacaqdır. Ayrılmış 13 milyon ABŞ dolları 
həcmində vəsaitin 10 milyon dolları tikinti-quraşdırma işlərinə, 
3 milyon dolları isə avadanlığa sərf ediləcəkdir. Xəstəxananın 
daimi enerji və istilik təminatı olacaqdır. Tikinti işlərini 
«Rabitə-İnşaat» Açıq Səhmdar Cəmiyyəti yerinə yetirəcəkdir. 
Tikintidə 300 nəfər, əsasən, yerli inşaatçılar işləyəcəklər.  
Burada istirahət zonası da yaradılacaqdır. Ətrafda yerləşən 
köhnə xəstəxana binasının yerində isə Olimpiya İdman 
Kompleksi tikiləcəkdir. Yaxınlıqdakı avtovağzal binası da 
müasir standartlara uyğun tam yenidən qurulacaqdır. Prezident 
 129 
İlham Əliyev xəstəxananın layihəsi ilə tanış oldu və sonra 
binanın təməlinə ilk beton qarışığını tökdü. 
Mərkəzi xəstəxananın təməlinin qoyulması mərasimindən 
sonra rayon ictimaiyyətinin nümayəndələri ilə görüş keçi-
rilmişdir.  
R ə ş i d   M u s a y e v (rayon ağsaqqalı): Möhtərəm Prezi-
dent! 
Bu gün bütün Balakən şadlıq və sevinc içərisindədir. Bu gün 
balakənlilər ürəklərə və hafizələrə həkk olunacaq tarixin önəmli 
bir gününü yaşayırlar. Balakən torpağında, Azərbaycanın bu 
dilbər guşəsində Sizi salamlamağımızla fəxr edirik. Bütün 
balakənlilər Sizin gəlişinizə ürəkdən sevinirlər. Onlar Sizin bu 
səfərinizi balakənlilərə olan diqqət, qayğı və hörmətin təzahürü 
kimi qiymətləndirirlər. 
Balakəndə 87 mindən artıq əhali yaşayır, etnik tərkibi də çox 
müxtəlifdir. Burada uzun əsrlər boyu azərbaycanlılar, avarlar, 
ingiloylar və digər xalqların nümayəndələri bir ailə kimi 
yaşamış, qurub-yaratmış, işləmiş, Azərbaycanın inkişafı üçün 
səylərini əsirgəməmişlər.  
Möhtərəm Prezident, balakənlilər onu da bilir və unutmurlar 
ki, rayonumuzun sosial-iqtisadi, mədəni inkişafı ulu öndərimiz, 
ümummilli liderimiz Heydər Əliyevin adı ilə sıx bağlıdır. Onun 
Azərbaycana rəhbərlik etdiyi dövrlərdə Balakən sosial-iqtisadi, 
mədəni cəhətdən daha da inkişaf etmiş bir rayona çevrilmişdir. 
Coşğun dağ çayları üzərində körpülərin salınması, Yevlax–
Balakən dəmir yolunun istifadəyə verilməsi bilavasitə ulu 
öndərimizin xidmətidir, rayonumuza olan diqqət və qayğısının 
nəticəsidir. 
Möhtərəm Prezident, balakənlilər onu da yaxşı bilirlər ki, 
Siz ulu öndərimizin siyasi xəttini layiqincə davam etdirirsiniz. 
Azərbaycanın gələcəyi haqqında onun ülvi arzularını həyata 
keçirmək üçün bütün qüvvə və bacarığınızı sərf edirsiniz. 
Möhtərəm Prezident, o da bizə yaxşı məlumdur ki, Siz memarı 
ümummilli liderimiz Heydər Əliyev olan müstəqil Azərbaycan 
Respublikasının dünya ölkələri arasında nüfuzunun daha da 
 130 
möhkəmlənməsi üçün səy və bacarığınızı əsirgəmirsiniz, bütün 
qüvvənizlə buna çalışırsınız. 
Möhtərəm Prezident, əmin ola bilərsiniz ki, balakənlilər Sizi 
ürəkdən sevir, Sizin cəsarətli, qətiyyətli siyasətinizi bəyənir, 
dəstəkləyirlər. Bundan sonra da Azərbaycanın müstəqilliyinin 
möhkəmlənməsi, ərazi bütövlüyünün bərpası, iqtisadi cəhətdən 
inkişaf etmiş bir ölkəyə çevrilməsi naminə çalışacaqlar. 
   
 131 
 
 
 
 
BALAKƏN RAYONU İCTİMAİYYƏTİNİN 
NÜMAYƏNDƏLƏRİ İLƏ GÖRÜŞDƏ  
NİTQ 
 
12 aprel 2006-cı il 
 
Əziz balakənlilər!  
Əziz bacılar və qardaşlar! Sizin hamınızı ürəkdən salam-
layıram, sizə öz hörmət və məhəbbətimi bildirirəm. Mən çox 
şadam ki, bu gün Balakəndəyəm, sizinlə birlikdəyəm, bu gözəl 
mərasimdə birlikdə iştirak edirik. Son illər ərzində 
Azərbaycanda ən böyük xəstəxana Balakəndə tikilir. Bu gün 
binanın, xəstəxananın təməl daşını qoyduq və aldığım məlumata 
görə, iki il ərzində gözəl xəstəxana tikilib istifadəyə 
veriləcəkdir. Bu çox önəmli əlamətdir. Bizim Azərbaycanın 
bugünkü həyatını əks etdirən bir əlamətdir. Azərbaycanın hər 
yerində quruculuq-abadlıq işləri aparılır, regionların sosial-
iqtisadi inkişafı proqramı icra edilir. Əlbəttə, bu proqram həm 
yeni iş yerlərinin açılmasına xidmət edir, eyni zamanda 
bölgələrin sosial problemlərinin aradan qaldırılmasına kömək 
göstərir. Ölkəmiz məhz bu istiqamətdə inkişaf etməlidir. Güclü 
iqtisadiyyatla yanaşı, insanlara qayğı və diqqət də ən yüksək 
səviyyədə olmalıdır. Bizim iqtisadi potensialımız artdıqca, 
əlbəttə ki, ölkədə mövcud olan bütün problemlər öz həllini 
tapacaqdır.  
Yeni iş yerləri açılmalıdır və bu istiqamətdə tədbirlər 
görülür. Bilirəm ki, Balakən rayonunun problemlərinin biri də 
məhz bundan ibarətdir – yeni iş yerlərinin açılması, sahib-
karlığın inkişafı və yeni infrastrukturun yaradılması məsələləri 
öz həllini tapmalıdır. Bütün bunlar, əlbəttə ki, iqtisadi 
potensiala bağlı olan məsələlərdir. Azərbaycanda son dövr 
 132 
ərzində 90-cı illərin ortalarından başlanmış iqtisadi islahatlar bu 
məqsədi güdür. Bu illər ərzində ölkə iqtisadiyyatı inkişaf edib, 
çox böyük infrastruktur layihələr icra olunur. Ölkəmizin 
gələcək iqtisadi qüdrətini müəyyən edən Heydər Əliyevin adını 
daşıyan Bakı–Tbilisi–Ceyhan neft kəməri inşa edilir və bu il 
istismara veriləcəkdir. Bütün başqa sahələrdə görülən işlər – 
iqtisadiyyatın liberallaşması, özəl sektorun inkişafı Azərbaycanı 
iqtisadi artım sürətinə görə dünyanın ən qabaqcıl ölkələri 
sırasına daxil edibdir. Bu gün iqtisadi artım sürətinə görə 
Azərbaycan dünyada birinci ölkədir. Bizim vəzifəmiz, 
niyyətimiz ondan ibarətdir ki, bu gözəl iqtisadi göstəricilərimiz, 
iqtisadi artım hər bir ailənin, hər bir vətəndaşın gündəlik 
həyatında özünü göstərsin. İnsanlar daha da yaxşı 
yaşamalıdırlar, daha da gözəl şərait olmalıdır, iş yerləri 
açılmalıdır, yüksək maaş, pensiyalar verilməlidir. Sosial 
infrastruktur yeniləşməlidir, xəstəxanalar, məktəblər, digər 
sosial obyektlər ən müasir standartlara cavab verməlidir. Bu 
gün təməl daşını qoyduğumuz xəstəxana da dünyanın ən yüksək 
standartlarına cavab verəcək və sizə deyə bilərəm ki, bu, son 
illər ərzində Azərbaycanda tikilən xəstəxanalardan ən böyüyü 
və ən müasiri olacaqdır.  
Azərbaycanın hərtərəfli inkişafı bölgələrin inkişafından 
asılıdır. Məhz buna görə biz bölgələrə yeni infrastruktur gətir-
məyə çalışırıq. Bu gözəl xəstəxana, sonra burada yaradılacaq 
müəssisələr – fabriklər, zavodlar bu bölgənin inkişafına xidmət 
edəcəkdir. Əgər bütün bölgələr inkişaf edərsə, ölkəmiz də 
güclənəcəkdir.  
Azərbaycanın ən böyük sərvəti – təbii sərvətlərdən söhbət 
gedir – neft, qazdır. Bu sərvətlər Azərbaycan xalqına xidmət 
edir. Ancaq bununla yanaşı, qeyri-neft sektorunun inkişafı 
ölkəmizin uzunmüddətli inkişaf istiqamətini müəyyən edə-
cəkdir. Məhz buna görə qeyri-neft sektorunun inkişafına, özəl 
sektorun inkişafına böyük diqqət göstərilir ki, hərtərəfli tərəqqi 
olsun. İqtisadiyyatımız çoxşaxəli olsun və işsizlik tamamilə 
aradan qaldırılsın.  
 133 
Biz çalışırıq ki, kənd təsərrüfatına da kömək göstərək. 
Bilirsiniz ki, kənd təsərrüfatı ilə məşğul olan fermerlərə 
kreditlər verilir və bu il büdcədə bu məqsədlər üçün təxminən 
100 milyon dollar vəsait nəzərdə tutulubdur. Eyni zamanda 
dövlət xətti ilə kənd təsərrüfatı texnikası da gətirilir və kənd-
lilərə icarəyə verilir. Bu da imkan verəcək ki, kənd təsərrüfatı 
daha da sürətlə inkişaf etsin, çünki Azərbaycan əhalisinin 50 
faizi kəndlərdə yaşayır. 
Balakən çox gözəl bölgədir, gözəl rayondur. Azərbaycanın 
çox gözəl guşəsidir. Burada turizmin inkişafı da böyük 
əhəmiyyət daşıyır. Əlbəttə ki, turizmin inkişafı üçün ilk 
növbədə yeni infrastruktur olmalıdır. Bu məqsədlə yeni yolların 
tikintisi nəzərdə tutulubdur. Zaqatalada yeni aeroportun tikintisi 
nəzərdə tutulur, Şəkidə yeni elektrik stansiyasının tikintisi artıq 
başlanıbdır. Bütün bunlar bölgənin infrastrukturunun inkişafına 
xidmət edəcəkdir. Burada çox gözəl turizm kompleksləri tikmək 
mümkündür və mən ümid edirəm ki, Azərbaycan sahibkarları 
bu sahəyə diqqət göstərəcəklər. Beləliklə, bu bölgə daha da 
sürətlə inkişaf edəcək, insanlar daha yaxşı yaşayacaqlar və 
Azərbaycan möhkəmlənəcəkdir.  
Balakən rayonunda çoxsaylı müxtəlif xalqlar yaşayır. 
Azərbaycanın gücü də məhz ondan ibarətdir ki, biz çoxmillətli 
ölkəyik. Azərbaycanda müxtəlif xalqlar bir ailə kimi yaşayırlar. 
Azərbaycanın tarixində bu məsələ ilə bağlı heç vaxt problem 
olmamışdır, bu gün də yoxdur və gələcəkdə də olmayacaqdır. 
Çünki milli mənsubiyyətindən asılı olmayaraq hər bir insan, hər 
bir vətəndaş bizim üçün əzizdir, doğmadır və eyni hüquqa 
malikdir. Bu baxımdan Azərbaycan dünyada bir nümunə ölkə 
ola bilər. Bu gün biz görürük ki, müxtəlif ölkələrdə milli, etnik 
zəmində, dini zəmində xoşagəlməz hadisələr baş verir, 
müəyyən parçalanmalar baş verir. Bu xoşagəlməz hadisələr 
dünyanın ən inkişaf etmiş ölkələrində də müşahidə olunur və bu 
bizi çox narahat edir. Çünki bu çox təhlükəli meyldir. 
Sivilizasiyalar arasında dialoqdan söhbət gedir, amma 
praktikada, həyatda biz tam başqa mənzərəni görürük.  
 134 
Azərbaycanda isə vəziyyət tam başqadır. Burada yaşayan 
bütün xalqlar eyni hüquqa malikdir, onlara eyni münasibət 
göstərilir. Bizim siyasətimiz bundan ibarətdir. Bu, ulu öndər 
Heydər Əliyevin siyasətidir, bu siyasət bu gün də bütün 
sahələrdə davam etdirilir. Azərbaycanın hərtərəfli inkişafı, 
bizim qüdrətimiz məhz buna əsaslanır ki, ölkəmizdə bütün 
xalqlar bir ailə kimi, qardaş kimi yaşayırlar və bu, əbədi 
olacaqdır. Bu bizim vətənimizdir, doğma diyarımızdır. Mən 
demişəm ki, Azərbaycanın hər bir yeri, hər bir bölgəsi, şəhəri 
mənim üçün əzizdir, mənim vətənimdir. Mən çox istəyirəm ki, 
Azərbaycanın hər bir bölgəsi inkişaf etsin.  
Regionların sosial-iqtisadi inkişaf proqramının məqsədi 
bundan ibarətdir. Bilirsiniz ki, iki ildən artıqdır bu proqram icra 
olunur və nailiyyətlər də göz qabağındadır: yüz minlərlə iş 
yerinin açılması, iqtisadiyyatımızın ən yüksək sürətlə inkişaf 
etməsi və bütövlükdə regionlarda quruculuq-abadlıq işlərinin 
güclənməsi. Balakən rayonunda da gələcəkdə böyük işlər 
görüləcəkdir. Mən bu barədə müvafiq göstərişlər vermişəm, 
əlavə tədbirlər haqqında da qərar veriləcəkdir. Bilirsiniz ki, mən 
bölgələrə səfər edərkən vəziyyətlə tanış oluram, təhlil edirəm ki, 
harada nailiyyət var, harada problem var, harada çatışmazlıqlar 
var. Ondan sonra bütün mövcud olan problemlər, çatışmazlıqlar 
araşdırılır və yeni əlavə tədbirlər hazırlanaraq icra olunmağa 
başlayır. Bu dəfə də belə olacaqdır. Burada insanları narahat 
edən problemlər təhlil ediləcək və təxirəsalınmaz tədbirlər 
görüləcəkdir. Əziz bacılar və qardaşlar, sizi bir daha ürəkdən 
salamlayıram. Mən ümid edirəm ki, gələcək illərdə Balakən 
daha da sürətlə inkişaf edəcək, burada yeni iş yerləri sürətlə 
açılacaq, yeni sosial infrastruktur obyektləri, məktəblər və sair 
tikilib istifadəyə veriləcəkdir. Balakən və balakənlilər həmişə 
olduğu kimi, Azərbaycanın dövlət müstəqilliyinin möhkəm-
lənməsində fəal rol oynayacaqlar. Sizi bir daha salamlayır, sizə 
cansağlığı, xoşbəxtlik arzulayıram. Sağ olun. 
 
    
 135 
* * * 
 
Sonra prezident İlham Əliyev buraya toplaşan sakinlərlə 
səmimi görüşüb söhbət etdi, onların qayğı və problemləri ilə 
maraqlandı. Balakənlilər dövlətimizin başçısının siyasətindən 
razılıqlarını ifadə etdilər və ulu öndərin tarixi xidmətlərini xatır-
ladaraq bundan sonra da Azərbaycan prezidentinin ətrafında sıx 
birləşərək onu daim dəstəkləyəcəklərini vurğuladılar. 
 136 
 
 
 
AZƏRBAYCAN PREZİDENTİ 
İLHAM ƏLİYEVİN ZAQATALA  
RAYONUNA SƏFƏRİ 
 
12 aprel 2006-cı il 
 
Respublikamızın şimal–qərb bölgəsində səfərdə olan 
Azərbaycan prezidenti İlham Əliyev aprelin 12-də Zaqatala ra-
yonuna gəlmişdir. 
Prezident İlham Əliyev əvvəlcə Zaqatala şəhərindəki Hey-
dər Əliyev parkı ilə tanış oldu. Şəhərin mənzərəli guşəsində 
yerləşən və bir neçə hektar ərazini əhatə edən bu yaraşıqlı 
parkda 127 növ ağac əkilmişdir. Zaqatalalıların və şəhərin 
qonaqlarının ən sevimli yeri olan parkda istirahət üçün hər cür 
şərait yaradılmışdır. 
Azərbaycan prezidenti İlham Əliyev, xanımı Mehriban 
Əliyeva və qızı Leyla parka baxdılar, buradakı səliqə-sah-
mandan razılıqlarını ifadə etdilər. Prezident İlham Əliyev 
ümummilli lider Heydər Əliyevin parkda ucaldılmış abidəsi 
önünə gül-çiçək dəstəsi qoydu. Prezidentin ailə üzvləri də 
abidənin önünə gül dəstəsi qoydular. 
 
 137 
 
 
 
ZAQATALA OLİMPİYA İDMAN KOMPLEKSİNİN 
TƏNTƏNƏLİ  
AÇILIŞ MƏRASİMİNDƏ NİTQ 
 
12 aprel 2006-cı il 
 
Aprelin 12-də Zaqatala şəhərində Olimpiya İdman 
Kompleksinin təntənəli açılış mərasimi olmuşdur.  
Azərbaycan prezidenti İlham Əliyev mərasimdə iştirak 
edirdi. Kompleksin qarşısına toplaşan on minlərlə sakin pre-
zident İlham Əliyevi hərarətlə qarşıladılar. Onlar mərasimə 
prezidenti salamlayan şüarlarla, ulu öndərin və prezident İlham 
Əliyevin portretləri, Azərbaycanın dövlət bayraqları ilə 
gəlmişdilər. 
İ l h a m   Ə l i y e v:  Əziz bacılar və qardaşlar! 
Sizi ürəkdən salamlayıram və bu gözəl olimpiya 
kompleksinin açılışı münasibətilə təbrik edirəm. Çox gözəl 
idman kompleksidir, hər cür şərait – idman salonları, üzgüçülük 
hovuzu var və əminəm ki, Zaqatala idmançıları və sakinləri bu 
kompleksdən səmərəli istifadə edəcəklər. Zaqatalada idman 
həmişə çox yüksək səviyyədə olubdur. Bu bölgədən çıxmış 
idmançılar beynəlxalq yarışlarda Azərbaycan idmanının şərəfini 
qoruyublar və yüksək nəticələr qazanıblar. Eyni zamanda 
Azərbaycan Milli Olimpiya Komitəsinin prezidenti kimi, mən 
iki il əvvəl qərara gəldim ki, Zaqatalada müasir olimpiya 
kompleksi tikilməlidir ki, burada idman daha da sürətlə inkişaf 
etsin, idmanla məşğul olmaq üçün şərait müasir dünya 
standartlarına cavab versin. Bu gün burada idman salonunda 
uşaqları görəndə çox sevindim. Bu bizim gələcək nəslimizin 
fiziki və mənəvi cəhətdən tərbiyə olunması üçün çox mühüm 
bir amildir. Bildiyiniz kimi, idman insanı fiziki cəhətdən sağlam 
böyüdür, eyni zamanda, idmanla məşğul olan uşaqlar mənəvi 
 138 
cəhətdən çox möhkəm olurlar. Onlarda vətənpərvərlik ruhu çox 
yüksək səviyyədə olur. Əlbəttə ki, idman həm də ölkənin 
şöhrətidir. İdman dünyada insanları birləşdirən ən əsas 
amillərdən biridir. Eyni zamanda, hər bir ölkənin təbliğinə də 
xidmət göstərir. Bizim idmançılarımız müxtəlif beynəlxalq 
yarışlarda, dünya çempionatlarında, olimpiya oyunlarında 
yüksək nailiyyətlər qazanaraq Azərbaycanı tanıdırlar, ölkəmiz 
haqqında dolğun təsəvvür yaradırlar. 
Mən çox şadam ki, bu Olimpiya İdman Kompleksi yüksək 
dünya standartlarına cavab verir. Bununla yanaşı, burada futbol 
stadionu da tikiləcək, artıq inşasına başlanıbdır. Beləliklə, 
Zaqatalada həm rayon üçün çox gözəl idman infrastrukturu 
yaradılıb və eyni zamanda burada Azərbaycan çempionatları 
keçiriləcək, beynəlxalq yarışların keçirilməsi üçün bütün 
imkanlar var. 
Mənim məqsədim ondan ibarətdir ki, Azərbaycanın hər bir 
bölgəsi inkişaf etsin və bölgələrdə, rayonlarda dünya 
standartlarına cavab verən infrastruktur obyektlər, idman qur-
ğuları, tibb ocaqları, məktəblər, zavodlar, fabriklər istifadəyə 
verilsin. Bildiyiniz kimi, bu gün Zaqatalada yeni müalicə–
diaqnostika mərkəzinin təməl daşı da qoyulacaqdır. Bu 
yaxınlarda bu barədə də qərar qəbul edilibdir. Bu, bölgələrin 
sosial problemlərinin həlli üçün çox lazımlı bir proqramdır. 
Azərbaycanın müxtəlif bölgələrində yeni tibb ocaqları 
yaradılır. Bizim tibb xidmətimiz yüksək səviyyədə olmalıdır. 
İnsanlar vaxtlı-vaxtında müalicə keçməlidirlər. Diaqnostikanın 
səviyyəsi yüksək olmalıdır. Xəstəlik olmamalıdır, əgər kimsə 
xəstələnərsə, vaxtında bu xəstəlik müəyyən edilib tədbirlər 
görülməlidir. 
Zaqatalada yeni aeroportun tikintisi  nəzərdə tutulub, bu 
barədə də qərar verildi. Çünki bu bölgənin hərtərəfli inkişafı 
üçün mütləq müasir aeroport olmalıdır. Düzdür, mövcud 
aeroport var, vaxtilə Zaqatalada və Şəkidə də tikilibdir. Amma 
həmin aeroportlar böyük təyyarələrin qəbul olunmasına imkan 
vermir. Azərbaycanın hava nəqliyyatı müasirləşir. İndi biz 
 139 
köhnə sovet təyyarələrindən imtina edirik, müasir təyyarələr – 
boinqlər, aerobuslar, böyük yük təyyarələri alırıq. Onların 
buraya gəlməsi üçün müasir uçuş-enmə zolağı, aerovağzal 
kompleksi olmalıdır. Mən şübhə etmirəm ki, aeroport tikiləndən 
sonra buraya axın daha da çox olacaqdır. 
Hər bir bölgənin inkişafı üçün infrastruktur yaradılmalıdır – 
yollar, elektrik stansiyaları, su xətləri, qaz kəmərləri, yeni 
aeroportlar. Bunların hamısı bizim proqramımızda var və 
bölgənin hərtərəfli inkişafı üçün bütün bu tədbirlər 
görüləcəkdir. Nəzərə alsaq ki, Zaqatala rayonu Bakıdan uzaqda 
yerləşir, buraya gəliş-gedişin asanlaşması üçün bu tədbirləri 
görməliyik. Bu gün biz bu məsələyə də baxacağıq. Yəni bir 
sözlə, Zaqatala rayonunun sosial-iqtisadi inkişafına biz 
kompleks şəkildə baxırıq. 
Bizim bütün planlarımız, proqramlarımız həyatda öz əksini 
tapır. Bildiyiniz kimi, iki il bundan əvvəl regionların sosial-
iqtisadi inkişafı proqramı qəbul edilibdir. O gündən bu günə 
qədər proqram uğurla icra olunur. Proqramda nəzərdə tutulan 
bütün məsələlər öz əksini tapır ki, eyni zamanda, əlavə tədbirlər 
də görülür. Mənim bölgələrə səfərlərimin, demək olar ki, əsas 
məqsədi görülən işləri təhlil etmək, yerlərdə vəziyyətlə tanış 
olmaqdır ki, insanları hansı məsələlər narahat edir və mövcud 
olan problemlərin aradan qaldırılması üçün əlavə tədbirlər planı 
hazırlamaqdır. Hansı məsələ ilk növbədə həll olunmalıdır – 
bunu biz yerlərdə müzakirə edirik. Məsələlər həm sizinlə 
görüşlərdə, eyni zamanda, yerli icra orqanlarının nümayəndələri 
ilə müzakirə olunur. 
Zaqatala Azərbaycanın çox gözəl bir guşəsidir. Burada çox 
gözəl təbiət, təbii şərait var, gözəl, zəhmətkeş, vətənpərvər 
insanlar yaşayır. Azərbaycanın müstəqilliyinin möhkəm-
lənməsində zaqatalalıların çox böyük xidməti olmuşdur. Bu gün 
siz öz əməyinizlə, zəhmətinizlə ümumi işimizə böyük töhfə 
verirsiniz. 
Mən istəyirəm ki, bu bölgədə yeni müəssisələr, fabriklər, iş 
yerləri yaradılsın. İqtisadiyyatın bu bölgəyə uyğun olan 
 140 
müəyyən istiqamətləri – emal sənayesi, turizm, digər sahələr 
inkişaf etsin. Əlbəttə ki, sosial infrastrukturun yeniləşməsi çox 
önəmlidir. Bilirsiniz ki, Azərbaycanda məktəb tikintisi çox 
geniş vüsət alır. Keçən il 300-dən artıq məktəb tikilibdir. Bu il 
də böyük proqram nəzərdə tutulubdur. Azərbaycanda yararsız 
vəziyyətdə olan bir dənə də məktəb olmamalıdır. Biz onları 
yeniləşdirməliyik, müasirləşdirməliyik, yeni avadanlıqla təchiz 
etməliyik. İnsanların təmasda olduqları bütün sahələrdə – təhsil, 
səhiyyə və digər sahələrdə ciddi islahatlar aparılmalıdır. Bunu 
etmək üçün, ilk növbədə, iqtisadi potensial möhkəmlənməlidir. 
Bu məsələlər də diqqət mərkəzindədir. 
Bilirsiniz ki, Azərbaycanın iqtisadiyyatı ildən-ilə güclənir, 
dünyada ən yüksək sürətlə inkişaf edir. Azərbaycanda müşahidə 
olunan iqtisadi artım heç bir başqa ölkədə yoxdur. 
İqtisadiyyatımız keçən il 26 faizdən çox artıbdır. İlkin məlu-
matlar mənə verilib, bu ilin birinci rübündə təxminən 40 faiz 
artıbdır. Bu onu göstərir ki, bizim nəzərdə tutduğumuz işlər 
həyatda öz əksini tapır. Əsas məqsəd odur ki, insanlar bu gözəl 
makroiqtisadi göstəriciləri gündəlik həyatda hiss etsinlər. 
Maaşlar, pensiyalar, digər sosial müavinətlər qaldırılmalıdır. 
Eyni zamanda, kreditlər verilməlidir və verilir. Kənd təsərrüfa-
tının inkişafına böyük diqqət göstərilir. Baxın, son iki il ərzində 
Azərbaycanda ölkəmizin uzunmüddətli inkişafı üçün nə kimi 
əsas işlər görülübdür. Magistral yolların, yeni elektrik 
stansiyalarının tikintisi artıq sürətlə gedir. Bu gün 
Azərbaycanda 6 yeni elektrik stansiyası tikilir. Onların ümumi 
gücü 1000 meqavatdır. Onlardan biri Şəki rayonunda tikilir. 90 
meqavat gücündə olan stansiya bu il istismara verilməlidir. 
Ondan sonra bu bölgədə işıq problemi tamamilə aradan 
qaldırılmalıdır. 
Dörd rayonun – Şəki, Qax, Zaqatala, Balakən rayonlarının 
qış mövsümündə elektrik enerjisinə tələbatı təxminən 130 
meqavatdır və indi buraya müxtəlif yerlərdən verilir. Ancaq 
Şəkidə 90 meqavat gücündə elektrik stansiyasının tikilməsi 
görün bu işlərdə bizə nə qədər kömək göstərəcəkdir. 
 141 
Bununla yanaşı, idman kompleksləri, səhiyyə ocaqları, 
məktəblər tikilir, iş yerləri açılır. İki il – iki il yarım ərzində 350 
min yeni iş yeri açılıbdır və bu proses sürətlə davam edir. Kənd 
təsərrüfatının inkişafı üçün təkcə bu il büdcədə 100 milyon yeni 
manat məbləğində vəsait nəzərdə tutulubdur. Yəqin ki, sabah 
bölgə sahibkarlarına kreditlər verilməyə başlanacaqdır. Əgər 
kredit olmasa, onda sahibkarlığı inkişaf etdirmək çətin 
olacaqdır. Kənd təsərrüfatı ilə məşğul olanlara, kəndlilərə 
kredit, gübrə verilməlidir. Əlbəttə ki, kənd təsərrüfatı texnikası 
da verilməlidir. Bunu da bizim yaratdığımız «Aqrolizinq» 
Səhmdar Cəmiyyəti etməlidir. 
Azərbaycanın hərtərəfli inkişafı artıq bir reallıqdır. Sadəcə 
olaraq, mən istəyirəm, biz hamımız istəyirik ki, bu inkişaf daha 
da sürətlə getsin. Bunu etmək mümkündür. Görülən işlər 
göstərir ki, biz düzgün istiqamətdə inkişaf edirik. Amma 
görülən işlərin sürəti daha da yüksək olmalıdır. Mən bunu 
bilirəm, hiss edirəm, bütün səylərimi ona yönəldirəm ki, biz bu 
inkişafa daha da sürətlə nail olaq. 
Minimum əməkhaqqı insanın minimum tələbatına cavab 
verməlidir. Bu gün belə deyil, minimum əməkhaqqı insanın 
tələbatını ödəmir. Düzdür, son iki il ərzində minimum 
əməkhaqqı 3-4 dəfə qaldırılıbdır. Ancaq bu, imkan vermir ki, o 
minimumu alan insan normal yaşasın. Yaxud da minimum 
pensiya imkan vermir ki, insan normal yaşasın. Bu, dözülməz 
bir vəziyyətdir. Biz bunu həll edirik, ancaq bunu necə həll 
edək? Ancaq iqtisadiyyatı inkişaf etdirməklə, ancaq yeni iş 
yerlərinin açılması ilə, ulu öndərimiz Heydər Əliyevin neft 
strategiyasının davam etdirilməsi ilə. Bildiyiniz kimi, bu il 
Bakı–Tbilisi–Ceyhan neft boru kəməri istismara verilir. Ondan 
sonra ölkəmizə milyardlarla dollar vəsait gələcəkdir. Biz ondan 
səmərəli istifadə etməliyik. Müasir infrastruktur yaratmalıyıq. 
Maaşları, pensiyaları qaldırmalıyıq. Hər bir yerdə, hər bölgədə 
yeni iş yerlərinin açılmasına şərait, sahibkarlığın inkişafına 
şərait yaratmalıyıq və ölkəmiz belə inkişaf edəcəkdir. Əlbəttə 
ki, yerli təşəbbüs də çox təqdir edilir. Yerlərdə olan problemləri 
 142 
sizdən yaxşı heç kim bilmir. Siz problemləri qaldırmalısınız, 
deməlisiniz ki, nə kimi əlavə işlər görülməlidir, hansı məsələ öz 
həllini tələb edir. Elə məsələ var ki, çox böyük vəsait tələb edir 
və əlbəttə ki, bu, mərkəzdən həll olunmalıdır. Elə məsələ də var 
ki, sadəcə olaraq, insan gərək ürəklə, vicdanla yanaşsın və öz 
vəzifə borcunu şərəflə yerinə yetirsin. Belə olan təqdirdə 
Azərbaycanda bütün problemlər öz həllini tapar. 
Əsas sosial-iqtisadi inkişaf problemlərinin həlli üçün bizim 
proqramımız var. Bu, beşillik proqramdır, 2003-cü ildə təsdiq 
olunub, 2004-cü ilin əvvəlindən icrasına başlanıbdır. 2008-ci 
ildə bu proqram başa çatacaq. Ondan sonra yeni proqram 
təqdim ediləcək, Azərbaycanın yeni inkişaf dövrünün proqramı 
olacaq və ölkəmiz bu şəkildə inkişaf edəcəkdir. Bu gün görülən 
işlər, o cümlədən bu gözəl Olimpiya kompleksinin tikintisi onu 
göstərir ki, ölkə inkişafdadır. Bizdən asılıdır ki, bunu davamlı 
edək, Azərbaycan daha da güclənsin, qüdrətlənsin, bölgədə və 
dünyada öz mövqelərini möhkəmləndirsin. 
Bu gün bu proses gedir. Azərbaycan bölgə üçün, dünya üçün 
çox önəmli ölkəyə çevrilibdir. Xüsusilə Avropa ölkələrində qaz 
problemlərinin ortaya çıxması ilə əlaqədar Azərbaycan qazına 
əlavə tələbat yaranıbdır. Əlbəttə ki, bu, Azərbaycanın rolunu, 
dünya işlərində, Avropada gedən proseslərdə bizim rolumuzu 
artırır. Biz də bundan səmərəli istifadə etməliyik. Azərbaycanın 
milli maraqlarını möhkəm müdafiə etməliyik. Elə etməliyik ki, 
Azərbaycan ən qabaqcıl, ən inkişaf etmiş ölkəyə çevrilsin. 
Azərbaycan xalqı rahat, firavan, sülh, əmin-amanlıq şəraitində 
yaşasın. 
Azərbaycanda ictimai-siyasi sabitliyin, təhlükəsizlik 
məsələlərinin həll olunması, əlbəttə ki, ölkəmizin inkişafına 
böyük təkan verir. Əgər sabitlik olmasa, heç kim Azərbaycana 
investisiya qoymaz. Əgər Azərbaycanın gələcəyinə inam 
olmasa, heç kim burada uzunmüddətli layihələrlə məşğul 
olmaz. Bu inam, bu sabitlik var, gözəl ab-hava, iqtidarla xalq 
arasında birlik var. Bizim fikirlərimiz də, duyğularımız da, 
amalımız da birdir – ölkəmizi möhkəmləndirmək. Bu işdə sizə 
 143 
uğurlar arzulayıram. Bütün Zaqatala camaatına xoşbəxtlik, 
cansağlığı arzulayıram. Sağ olun. 
 
* * * 
Aprelin 12-də Zaqatala şəhərində Müalicə-Diaqnostika 
Mərkəzinin təməlinin qoyulması münasibətilə mərasim keçiril-
mişdir. Azərbaycan prezidenti İlham Əliyev mərasimdə iştirak 
etmişdir. 
 
İnşaatçılar dövlətimizin başçısını səmimiyyətlə qaşıladılar. 
Dövlət Neft Şirkətinin prezidenti Rövnəq Abdullayev respublika-
mızın rəhbərinə məlumat verərək dedi ki, şirkətin vəsaiti ilə şəhərin 
səfalı yerində tikiləcək mərkəz dördmərtəbəli binadan ibarət 
olacaqdır. Onun istifadəyə verilməsindən sonra müəyyən xəs-
təliklərin müalicəsi üçün Bakıya və ya qonşu Gürcüstana getməyə 
ehtiyac qalmayacaqdır. Burada cərrahiyyə, reanimasiya şöbələri 
də fəaliyyət göstərəcəkdir. Eyni zamanda, istilik mərkəzi, 
avtomobil dayanacağı olacaq, istirahət guşəsi yaradılacaqdır. 
Prezident İlham Əliyev mərkəzin baş planı ilə tanış oldu, yerli 
kadrlardan da istifadə edilməsinin, onlara yüksək maaş verilmə-
sinin zəruriliyini vurğuladı. Buranın gözəl havasının da xəstələrin 
müalicəsi üçün faydalı olacağını söylədi. Bildirdi ki, bütün lazımi 
infrastrukturun yaradılması sayəsində bu bölgədə sakinlərin 
normal fəaliyyəti və yaşaması üçün hər cür şərait olacaqdır. 
Prezident İlham Əliyev gilizi binanın təməlinə qoydu və ilk 
beton qarışığını atdı.    
 
 144 
 
 
 
ZAQATALA SƏRHƏD DƏSTƏSİNİN  
ŞƏXSİ HEYƏTİ İLƏ GÖRÜŞDƏ

  
NİTQ 
 
12 aprel 2006-cı il 
 
Azərbaycan prezidenti, Silahlı Qüvvələrin Ali Baş Ko-
mandanı İlham Əliyev aprelin 12-də Zaqatala sərhəd dəstəsinin 
şəxsi heyəti ilə görüşmüşdür.  
Azərbaycan prezidentini Dövlət Sərhəd Xidmətinin rəisi, 
Sərhəd Qoşunlarının komandanı general-leytenant Elçin Qu-
liyev qarşılayaraq raport verdi: «Cənab Ali Baş Komandan! 
Sərhəd dəstəsinin şəxsi heyəti Sizin görüşünüzə hazırdır». 
Azərbaycan prezidenti, Ali Baş Komandan İlham Əliyev 
sərhədçiləri salamladı. 
Sonra görüşdə nitq söylədi. 
İ l h a m  Ə l i y e v: Əziz sərhədçilər! 
Mən sizin hamınızı ürəkdən salamlayıram, şərəfli xidmətinizdə 
sizə uğurlar arzulayıram. Hər bir ölkə üçün sərhəd onun 
müstəqilliyini, müstəqil ölkə kimi yaşamasını əks etdirir. 
Azərbaycan gənc müstəqil ölkədir. 
Yalnız 15 il bundan əvvəl ölkəmiz müstəqilliyə qovuşdu və 
Dünya Birliyinin üzvü kimi yaşamağa başladı. Əlbəttə ki, 
Azərbaycan öz sərhəd xidmətini yenidən qurmalı idi. Çünki bizim 
qonşu ölkələrlə, demək olar ki, sərhədimiz yox idi. Rusiya ilə, 
Gürcüstanla bir ölkədə yaşadığımıza görə, aramızda sərhəd yox 
idi. İranla sərhəd  isə artıq yararsız vəziyyətə düşmüşdü. Belə olan 
halda, ölkəmizin sərhəd infrastrukturunun yaradılması məsələsi ön 
plana çıxdı. Xalqımızın ümummilli lideri Heydər Əliyevin 
                                            

 Görüşü Dövlət Sərhəd Xidmətinin rəisi general-leytenant Elçin 
Quliyev açdı. 
 145 
təşəbbüsü ilə bu işlər başladı və qısa müddət ərzində Azərbaycanda 
çox peşəkar sərhəd xidməti yaradıldı. Eyni zamanda, ulu öndər 
Heydər Əliyev tərəfindən qəbul edilmiş qərara görə, Azərbaycanda 
müstəqil Dövlət Sərhəd Xidməti yaradıldı və bu gün fəaliyyət 
göstərir. 
Bu illər ərzində çox böyük işlər görüldü, sərhədlərimiz 
möhkəmləndirildi, yeni müasir sərhəd infrastrukturu yaradıldı, 
kifayət qədər texnika alındı və bu proses davam edir. Sərhəd 
Qoşunlarının möhkəmləndirilməsi müstəqilliyimizin möhkəmlən-
məsi deməkdir. Çünki hər bir ölkənin ərazisi onun sərhədindən 
başlayır. Bizim sərhədlərimiz dost üçün açıq, düşmən üçün bağlı 
olmalıdır. Azərbaycanın hərtərəfli inkişafı üçün, Azərbaycanda 
sülhün, sabitliyin, təhlükəsizliyin daha da möhkəmlənməsi üçün 
sərhəd nəzarəti ən yüksək səviyyədə olmalıdır. Bu sahəyə böyük  
diqqət göstərilir, mənim sərhədçilərlə çoxsaylı görüşlərim olubdur. 
Sərhəd bölgələrində olarkən daim sərhəd dəstələrinə baş çəkirəm, 
vəziyyətlə tanış oluram, sərhədçilərlə görüşürəm. Hər dəfə mən 
inkişafı görəndə, yeni texnikanı, yeni avadanlığı görəndə bir daha 
əmin oluram ki, bizim sərhədlərimiz etibarlı şəkildə qorunur. 
Bu gün bölgədə gedən proseslər, bütövlükdə dünyada gedən 
proseslər bizim diqqət mərkəzimizdədir. Biz bu prosesləri 
izləyirik, təhlil edirik və lazımi tədbirləri görürük. Görürük ki, 
qloballaşma dövründə, ölkələr arasında sərhədlərin açıldığı dövrdə 
təhlükələr də yaranır və bu təhlükələr, əlbəttə ki, bizi düşündürür. 
Bölgədə terrorizm, narkotik vasitələrin qeyri-qanuni dövriyyəsi, 
qaçaqmalçılıq və digər xoşagəlməz hadisələr müşahidə olunur. 
Azərbaycan özünü qorumalıdır. Azərbaycanın hərtərəfli inkişafı 
üçün, iqtisadi islahatların davam etdirilməsi üçün, ulu öndər 
Heydər Əliyevin təşəbbüsü ilə başlanmış uğurlu neft 
strategiyamızın həyata keçirilməsi üçün ölkədə sülh, sabitlik, 
ictimai-siyasi asayiş olmalıdır, Azərbaycan xalqı təhlükəsizlik 
şəraitində yaşamalıdır. 
İndi bu var və bu, böyük nemətdir. Azərbaycan öz iqtisadiy-
yatını rahat şəraitdə inkişaf etdirir. 
 146 
Azərbaycanda sosial məsələlər öz həllini tapır və ölkəmizin 
vətəndaşlarının təhlükəsizlik şəraitində yaşaması bizim üçün bütün 
bu gözəl imkanları yaradır. Ona görə Sərhəd Qoşunlarının 
inkişafına bundan sonra da böyük diqqət göstəriləcəkdir.  
Bildiyiniz kimi, lazımi vəsait ayrılır, ölkəmizin müxtəlif 
bölgələrində yeni sərhəd dəstələri yaradılır. Gələn il və bu il həmin 
məqsədlərə əlavə vəsait ayrılacaqdır. Sizə deyə bilərəm ki, Sərhəd 
Qoşunları komandanının bütün müraciətlərinə müsbət baxılır, 
operativ qaydada göstərişlər verilir ki, bizim sərhəd dəstələrimiz 
daha da möhkəmlənsin. Azərbaycan sərhədlərini və beləliklə də öz 
dövlət müstəqilliyini möhkəmləndirsin. Müstəqillik bizim üçün ən 
böyük nemətdir, ən böyük sərvətdir. Azərbaycan xalqı əsrlər boyu 
bu duyğularla yaşamışdır. Bu gün biz müstəqil ölkə kimi, Dünya 
Birliyinin üzvüyük. Azərbaycanın önəmi artır, beynəlxalq və 
regional işlərdə fəaliyyətimiz artır. Belə olan halda, təbii ki, Azər-
baycana diqqət də artır. Azərbaycanı istəməyən qüvvələr, erməni 
terrorist təşkilatları, erməni lobbisinin təsiri altında olan qüvvələr 
Azərbaycana qarşı kampaniya aparırlar. Bu həm təbliğat xarakteri 
daşıyır, eyni zamanda, təxribat xarakteri daşıyır. 90-cı illərin əvvəl-
lərində Azərbaycanda 30-dan çox terror aktı törədilmişdir. Bu 
terror aktlarında iki mindən çox günahsız insan həlak olmuşdur, 
minlərlə adam əlil, şikəst olmuşdur. Azərbaycanda, demək olar ki, 
daxili sabitlik yox idi, hərc-mərclik, anarxiya, özbaşınalıq  hökm 
sürürdü. Qayda-qanun yox idi. Ulu öndər Heydər Əliyevin 
Azərbaycana rəhbərliyə gəlişindən sonra qayda-qanun yaradıldı, 
sabitlik bərqərar olundu. Qeyri-qanuni dəstələr tərk-silah edildi. 
Bizim sərhədlərimiz də möhkəmləndi. Bu gün müasir avadanlıqla 
təchiz olunmuş Sərhəd Qoşunları Azərbaycanı bütün təhlükələrdən 
müdafiə etməyə qadirdir. Biz sərhədlərdə, ölkə daxilində nələr baş 
verdiyini bilirik. Bizim kifayət qədər imkanlarımız var və vəziyyət 
tamamilə nəzarət altındadır. Amma bu o demək deyil ki, biz bu 
nailiyyətlərlə kifayətlənməliyik. Əksinə, biz öz işimizi daha da 
yüksək səviyyəyə qaldırmalıyıq, təkmilləşdirməliyik ki, 
Azərbaycan xalqı rahat, sülh, təhlükəsizlik şəraitində yaşasın. 
 147 
Müstəqilliyimizin möhkəmləndirilməsi Azərbaycanın başlıca 
vəzifəsidir. Biz öz dövlət müstəqilliyimizi qoruyub saxlamalıyıq 
və hər gün, hər ay bunu möhkəmləndirməliyik. Azərbaycan 
Ermənistanın təcavüzünə məruz qalmış ölkədir. 
Bizim torpaqlarımızın 20 faizi işğal altındadır. Ermənistan 
azərbaycanlılara qarşı etnik təmizləmə siyasəti aparmışdır. Biz bu 
işğala son qoymaq istəyirik, ona görə danışıqlar prosesində iştirak 
edirik. Bildiyimiz kimi, danışıqlar prosesi artıq yeni formatda 
keçirilir və bu format ədaləti əks etdirir. Azərbaycanın milli 
maraqlarını əks etdirir və ölkəmizin ərazi bütövlüyünün bərpası 
üçün lazımi zəmin yaradır. Azərbaycan öz ərazi bütövlüyünü bərpa 
etməlidir. Biz bunu sülh yolu ilə, danışıqlar yolu ilə etmək 
istəyirik. Biz müharibə istəmirik. Ancaq eyni zamanda, öz hərbi 
potensialımızı da möhkəmləndirməliyik və bunu da edirik. Bu 
bizim suveren hüququmuzdur. 
Azərbaycanın iqtisadi potensialı, gücü artdıqca, əlbəttə ki, hərbi 
xərclər də artır və artmalıdır. İldən-ilə artan hərbi xərclər 
Azərbaycanda çox güclü hərbi potensialın yaradılmasına gətirib 
çıxarır. Bu gün ordu quruculuğuna, Sərhəd Qoşunlarının 
möhkəmlənməsinə ayrılan xərclər bizim gücümüzü, qüdrətimizi 
artırır. Biz güclü dövlət olmaq istəyirik. Hər bir ölkə istəyir ki, 
onun gücü olsun, həm iqtisadi gücü artsın, həm regiondakı 
mövqeyi möhkəmlənsin, eyni zamanda, müdafiə potensialı da 
möhkəmlənsin. 
Ordu quruculuğunda böyük işlər görülüb, bu məqsədlərə 
ayrılan xərclər ilbəil artır və Azərbaycanda çox güclü hərbi 
potensial yaranmaqdadır. Gələcək illərdə bu daha da güclənəcək, 
bizim imkanlarımız artacaq, büdcəmiz ildən-ilə artacaqdır. Son 
dörd il ərzində Azərbaycanın büdcəsi 4 dəfə artıbdır. Amma bu 
hələ son hədd deyil, görüləcək əsas işlər qabaqdadır. Ulu öndər 
Heydər Əliyevin təşəbbüsü ilə inşasına başlanmış, onun adını 
daşıyan Bakı–Tbilisi–Ceyhan neft kəməri istismara veriləndən 
sonra Azərbaycan zəngin, inkişaf etmiş ölkəyə çevriləcəkdir. 
Ölkənin bütün problemləri öz həllini tapacaqdır. Bu gün bu 
bölgədə olarkən də – səhərdən Balakəndə, indi Zaqatalada, sonra 
 148 
başqa rayonlarda da olacağıq – görürük. Hər bir rayonda inkişaf 
gedir, müasir infrastruktur yaradılır. İdman kompleksləri, 
xəstəxanalar, aeroportlar, müalicə-diaqnostika mərkəzləri, 
məktəblər, sərhəd dəstələri, yollar – bütün bunlar inkişafın 
əlamətidir. Azərbaycan ən sürətlə inkişaf edən ölkədir, bölgədə lider 
ölkədir. Eyni zamanda, hərbi potensialına görə lider ölkədir və bu, 
davam etdiriləcəkdir. Azərbaycan möhkəmlənəcək və zəngin, 
qüdrətli dövlətə çevriləcəkdir. Bütün bunları təmin etmək üçün 
sabitlik, təhlükəsizlik, ictimai-siyasi asayiş olmalıdır. Sərhəd 
Qoşunlarının bu işlərdə böyük əməyi var, mən bunu, görülən işləri 
də yüksək qiymətləndirirəm.  
Çox yüksək səviyyədə peşəkarlıq var, hazırlıq yüksək 
səviyyədədir. Eyni zamanda, vətənpərvərlik ruhu da yüksəkdir. Bu 
həmişə lazımdır və bu da var. mən bunları görəndə çox sevinirəm. 
Sizə şərəfli işinizdə uğurlar arzulayıram, Vətənin maraqlarını, 
Azərbaycanın müstəqilliyini qoruyun, möhkəm olun.  
Sağ olun.  
 
* * * 
 
Sonra prezident İlham Əliyev xidmətdə fərqlənənlərə qiy-
mətli hədiyyələr təqdim etdi. Sərhədçilərin nümunəvi çıxışları 
oldu. Əsgər və zabitlər sərhəd pozucularının tutulması üçün 
texnika və ləvazimatdan istifadə qaydalarını böyük məharətlə 
nümayiş etdirdilər. 
Sonra şəxsi heyət hərbi marşın sədaları altında tribunanın 
önündən keçdi. 
Prezident İlham Əliyev zabitlərin xidməti şəraiti ilə 
maraqlandı, sərhəd dəstəsinin qərargahı ilə tanış oldu. Burada 
yaradılmış xüsusi guşədə terrorizmlə mübarizədə iştirak edən 
sərhədçilərin fəaliyyəti əks olunur. Ali Baş Komandan Heydər 
Əliyev guşəsinə də baxdı. Burada ulu öndərin sərhəd xidmətinə 
göstərdiyi diqqət və qayğını əks etdirən fotolar nümayiş 
etdirilir. Ölkəmizin müxtəlif rayonlarında yerləşən sərhəd 
dəstələrinin, yeni sərhəd dəstələrinin, yeni sərhəd zastava-
 149 
larının bugünkü və keçmiş vəziyyətini göstərən fotoguşə də 
maraqla qarşılandı. 
Sonra Azərbaycan prezidenti dağlıq ərazilərdə sərhədçilərin 
istifadə etdikləri texnikaya, cihaz və ləvazimata, müxtəlif 
təyinatlı digər avadanlığa da baxdı, dağlıq ərazidə uçuşları 
həyata keçirən vertolyotun kabinəsində əyləşdi. 
Daha sonra Ali Baş Komandan əsgər yataqxanası ilə tanış 
oldu, yeməkxanaya gələrək sərhədçilərlə nahar etdi. 
 
* * * 
Azərbaycan prezidenti İlham Əliyev aprelin 12-də Zaqata-
lada yeni tikiləcək hava limanının layihəsi ilə tanış olmuşdur. 
Prezident İlham Əliyevi köhnə hava limanında «Azərbaycan 
Hava Yolları» Dövlət Konserninin sədri Cahangir Əsgərov 
qarşıladı. O, prezident İlham Əliyevə məlumat verərək dedi ki, 
Zaqatala şəhərindən 5 kilometr cənubda yerləşən bu hava 
limanı 1974-cü ildə istismara verilmişdi. Doqquz ildir 
fəaliyyətini dayandırmışdır. Əvvəllər də ancaq «Yak» tipli 
təyyarələri qəbul edirdi. Uçuşlar isə Bakıya və geriyə olurdu. 
Yeni hava limanının uçuş-enmə zolağının uzunluğu müasir 
standartlara çatdırılacaq, yəni 3300 metr olacaqdır. Aero-
vağzal binası saatda 150 sərnişinə xidmət edə biləcəkdir. Yeni 
hava limanında yük terminalı, yanacaq-sürtkü materialları 
anbarı, aerodrom maşın-mexanizmlərinin təmiri üçün emalat-
xana və s. olacaqdır. Tezliklə tikintiyə başlanacaq və hava 
limanı 12 aya istifadəyə veriləcəkdir. 
Prezident İlham Əliyev layihə ilə tanış olaraq bildirdi ki, 
gələcəkdə bölgə daha da inkişaf edəcək və buraya sərnişin axını 
artacaqdır. Beynəlxalq statusa malik olacaq bu hava 
limanından sərnişinlər xarici ölkələrə də uçmaq imkanı qazana-
caqlar. Azərbaycanın belə səfalı bir məkanında yeni hava 
limanının tikilməsi regionun inkişafına da böyük təkan verə-
cəkdir. 
 150 
 
AZƏRBAYCAN PREZİDENTİ İLHAM ƏLİYEVİN 
QAX RAYONUNA SƏFƏRİ 
 
12 aprel 2006-cı il 
 
Azərbaycan prezidenti İlham Əliyev aprelin 12-də, günün 
ikinci yarısında Qax rayonuna gəlmişdir. 
Ulu öndərin və Azərbaycan prezidentinin portretləri, transpa-
rantlarla küçələrə çıxan Qax sakinləri prezident İlham Əliyevi, 
xanımı Mehriban Əliyevanı və qızı Leylanı böyük səmimiyyətlə 
və hərarətlə, gül-çiçəklə qarşıladılar. 
Prezident İlham Əliyev və ailə üzvləri ulu öndər Heydər 
Əliyevin Qax şəhərinin mərkəzi meydanında ucaldılmış abidəsi 
önünə gül dəstələri qoydular. 
Sonra rayon ictimaiyyətinin nümayəndələri ilə görüş ke-
çirildi. Prezident İlham Əliyev görüşdə nitq söylədi. 
İ l h a m   Ə l i y e v: Əziz bacılar və qardaşlar! 
Sizi ürəkdən salamlayıram, sizə öz dərin hörmət və 
məhəbbətimi bildirirəm. 
Bu gün çox gözəl bir gündür. Bu gün mən bu bölgəyə səfər 
edirəm. Səhər Balakəndə, Zaqatalada olmuşam, indi isə 
Qaxdayam. Mənim bölgələrə səfərlərim artıq mütəmadi 
xarakter daşıyır. Ancaq bu bölgəyə ilk dəfədir ki, səfər edirəm. 
İstəyirdim özüm gəlim, vəziyyətlə tanış olum, mövcud olan 
problemlərin həlli barədə, bu istiqamətdə əlavə tədbirlər 
haqqında qərarlar qəbul edilməlidir. 
Bildiyiniz kimi, regionların inkişaf proqramı icra edilir. 
Ancaq hər bir regionun, hər bir bölgənin, rayonun özünəməxsus 
problemləri, xüsusiyyətləri var. Bu problemləri biz bilməliyik, 
onları təhlil etməliyik və müvafiq qərarlar qəbul etməliyik. 
Bütövlükdə Azərbaycanda son illər ərzində regionların inkişafı 
sürətlə gedir. Bu proqram hərtərəflidir və bütün sahələri əhatə 
 151 
edir. Həm iqtisadi islahatlar davam etdirilir, eyni zamanda, 
sosial məsələlər həll olunur. Bu iki istiqamətdə əsas işlərin 
görülməsi gələcəkdə də nəzərdə tutulubdur. Çünki iqtisadi 
potensial, bizim maddi imkanlarımız olmasa heç bir məsələni, 
heç bir sosial proqramı həll etmək mümkün deyildir. 
Planlarımız isə çox böyükdür, çox genişdir. Biz istəyirik ki, 
Azərbaycanın hər bir bölgəsində yeni, müasir tələblərə cavab 
verən infrastruktur yaradılsın, elektrik xətləri, qaz kəmərləri, su 
kəmərləri çəkilsin, yollar salınsın, müasir nəqliyyat infrastruk-
turu möhkəmlənsin. Əlbəttə ki, insanları ən çox narahat edən 
sosial problemlər də uğurla həll olunsun. 
Bunu etmək üçün, əlbəttə ki, iqtisadi güc lazımdır, iqtisadi 
potensial lazımdır. Son illər ərzində Azərbaycanda davam 
etdirilən uğurlu iqtisadi islahatlar bu potensialın yaradılmasında 
bizə kömək göstərir. Bizim büdcəmiz hər il artır, minimum 
əməkhaqqı, maaşlar hər il artırılır və bu, gələcəkdə də nəzərdə 
tutulur. Bu il də maaşlara yenidən baxılacaq, yenidən artım 
nəzərdə tutulacaq, gələn il də biz bunu davam etdirəcəyik. Bir 
sözlə, Azərbaycanın vətəndaşları ən yüksək səviyyədə 
yaşamalıdırlar. Həyat səviyyəsi, iş şəraiti yaxşılaşmalıdır, 
məktəblər, xəstəxanalar tikilməli, yollar salınmalıdır. 
Proqramlarda bunların hamısı var. Amma biri var, bunlar 
proqramda olsun, kağız üzərində olsun, biri də var ki, həyatda 
öz əksini tapsın. Buna nail olmaq üçün biz hamımız birlikdə 
çalışmalıyıq, səylərimizi birləşdirməliyik. 
Bakıda qəbul olunmuş qərarlar yerlərdə icra edilməlidir və 
bu qərarların düzgün icrasına nəzarət olmalıdır. Mənim 
bölgələrə səfərlərimin, demək olar ki, əsas mənası və məqsədi 
bundan ibarətdir. Yəni real vəziyyəti özüm gözümlə görüm, 
insanları narahat edən problemləri, əldə olunmuş nailiyyətləri 
bilim. Ancaq ilk növbədə, məni daha çox maraqlandıran 
problemlərdir. İnsanları hansı problemlər narahat edir, harada 
çatışmazlıqlar var, hansı sahəni gücləndirməliyik, səyləri hansı 
istiqamətə daha da çox yönəltməliyik. Ona görə bölgələrə 
səfərlərimin məqsədi bundan ibarətdir və hər dəfə rayonlarda 
 152 
olarkən sizinlə görüşlər mənim üçün çox faydalı, çox dəyərli 
olur. 
Azərbaycanın çox gözəl perspektivləri var. Azərbaycan 
bölgədə çox möhkəm mövqelərə malik olan bir ölkədir. Bizim 
nüfuzumuz artır, imkanlarımız artır, bölgədəki rolumuz 
möhkəmlənir. Azərbaycanın iştirakı olmadan bölgədə heç bir 
layihə – nə siyasi, nə iqtisadi layihələr, nə nəqliyyat layihəsi 
həyata keçirilə bilməz. Bütün bu layihələr Azərbaycanla 
bağlıdır. Azərbaycan bir çox beynəlxalq layihələrin 
təşəbbüskarı və onların icraçısıdır. 
Qonşu ölkələrlə münasibətlərimiz də çox müsbətdir. Bu gün 
mən Zaqatalada sərhəd dəstəsində oldum, oradakı vəziyyətlə tanış 
oldum. Balakən, Zaqatala və Qax – həm Rusiya, həm də 
Gürcüstanla həmsərhəd bölgələrdir. Qonşularla yaxşı, səmərəli 
münasibətlərin möhkəmlənməsi, saxlanması bizim üçün vacibdir, 
qonşularımız üçün də vacibdir. Bilirsiniz ki, Azərbaycanın 
Ermənistan istisna olmaqla bütün qonşuları ilə çox səmərəli, 
qarşılıqlı surətdə faydalı əlaqələri vardır. Biz bu istiqamətdə böyük 
işlər görürük və regional əməkdaşlıq çərçivəsində Azərbaycanın 
önəmi və rolu artmaqdadır. Mən əminəm ki, gələcəkdə bu bölgədə 
həyata keçiriləcək layihələr bizim mövqelərimizi daha da 
möhkəmləndirəcəkdir. 
Bildiyiniz kimi, Azərbaycanın çox böyük neft-qaz ehtiyatları 
var, artıq onlar işə salınır. Ulu öndər Heydər Əliyevin təşəbbüsü ilə 
o çətin, ağır illərdə – 90-cı illərin əvvəllərində qəbul edilmiş 
qərarlar və tikilən neft-qaz kəmərləri, əlbəttə ki, ölkəmizin iqtisadi 
maraqlarına xidmət edir, iqtisadi gücümüzü, eyni zamanda, dünya 
üçün Azərbaycanın önəmini artırır. Artıq Azərbaycan bölgə 
siyasətində deyil, dünya siyasətində böyük rol oynamağa başlayıb-
dır. Çünki Azərbaycanın zəngin neft-qaz ehtiyatları var. Bunların 
dünya bazarlarına çıxarılması üçün mövcud olan neft-qaz 
kəmərləri Azərbaycanı ən önəmli ölkələr sırasına daxil edir. Biz bu 
gözəl imkanlardan çox məharətlə istifadə etməliyik və edirik. 
Əlavə etsək ki, Azərbaycanın coğrafi mövqeyi də çox əlverişlidir, 
bütün nəqliyyat dəhlizləri – istər şimaldan cənuba, istərsə, qərbdən 
 153 
şərqə – bizim ərazimizdən keçir, Azərbaycanın gələcək inkişafı, 
əlbəttə ki, çox müsbət olacaqdır. 
Gələcək inkişafın təməli indi qoyulur və bu gün görülən 
işlər, regionların sosial-iqtisadi inkişafı proqramı da bu məqsədi 
güdür. Azərbaycanın təbii ki, böyük layihələri var. Ölkəmizin 
inkişafı üçün, zənginləşməsi, iqtisadi potensialın artması üçün, 
əlbəttə ki, neft-qaz amilləri böyük rol oynayır və bu, gələcəkdə 
də belə olacaqdır. Çünki bu bizim iqtisadiyyatımızın əsas 
sahəsidir. 
Ancaq əgər qeyri-neft sektoru inkişaf etməsə, regionlar inkişaf 
etməsə biz heç vaxt uğur qazana bilmərik. Bizim gücümüz məhz 
bundadır ki, Azərbaycanın hər bir bölgəsi, hər bir rayonu, kəndi 
inkişaf etsin, orada yaşayış səviyyəsi yüksək olsun, xidmət 
səviyyəsi yüksək olsun, ən qabaqcıl texnologiyalar tətbiq edilsin 
və insanlarımız daha yaxşı yaşasınlar. Bu məqsədlə indi geniş 
məktəb tikintisi proqramı həyata keçirilir və məktəblərin 
kompüterləşdirilməsi proqramı icra olunur. Bölgələrdə yeni tibb 
ocaqları, aeroportlar istifadəyə verilir. Yəni qeyri-neft sektorunun 
inkişafı, kənd təsərrüfatının inkişafı bizim üçün prioritet istiqamət 
olmalıdır. 
Neft-qaz sektorunun inkişafında böyük uğurlar əldə edilib və 
bizim vəzifəmiz bunları daha da möhkəmləndirmək və bu 
siyasəti irəliyə aparmaqdır. Qeyri-neft sektorunda, kənd 
təsərrüfatında görüləsi işlər çoxdur. Nəzərə alsaq ki, 
Azərbaycanın əhalisinin yarısı kəndlərdə yaşayır, aqrar sektorda 
fəaliyyət göstərir, bunun həm iqtisadi, həm sosial baxımdan nə 
qədər böyük əhəmiyyət daşıdığını görürük. Bu məqsədlə 
müəyyən addımlar atılıbdır. Bildiyiniz kimi, bu ildən kreditlərin 
verilməsi, yeni kənd təsərrüfatı texnikasının alınması və 
kəndlilərə paylanması prosesi də başlanır. Ayrılan vəsait ildən-
ilə artacaq, çünki bizim büdcəmiz, imkanlarımız artır. Əlbəttə 
ki, neft-qaz sektorunun inkişafının hesabına Azərbaycana böyük 
həcmdə pul, xarici valyuta gələcəkdir. Bu vəsait ilbəil 
çoxalacaq, maaşlar, pensiyalar, sərmayələr artacaqdır. Əlbəttə 
 154 
ki, belə olan halda, Azərbaycanın bütün bölgələri sürətlə inkişaf 
etməlidir. 
Bütün bunlar bizim planlarımızdır. Amma o planların uğurlu 
icrası bizim hamımızdan asılıdır. Yerlərdəki rəhbərlərdən də 
asılıdır. Qəbul edilmiş ən gözəl qərar əgər yerlərdə icra 
olunmursa, onun heç bir əhəmiyyəti yoxdur. Ona görə ictimai 
nəzarət güclü olmalıdır, yerli icra hakimiyyəti orqanları səmərəli 
işləməli, insanların qayğıları ilə yaşamalı, kömək etməli, 
yaratmalı, abadlıq-quruculuq işləri aparmalıdır. Bir sözlə, bizim 
müasir tələblərimizə uyğun şəkildə işləməlidir. 
Bizim tələblərimiz aydındır və bu barədə mən öz sözümü 
dəfələrlə demişəm, bəyan etmişəm: iqtisadi potensialın möh-
kəmlənməsi, sosial məsələlərin həlli, maliyyə nizam-intiza-
mının möhkəmlənməsi, ayrılan vəsaitin düzgün istiqamətə 
yönəldilməsi və şəffaflığın təmin olunması, insanlara qayğı, 
diqqət, abadlıq-quruculuq işləri. Bunlar əsas prioritet 
istiqamətlərdir. Əgər hər bir istiqamətdə lazımi səviyyədə iş 
görülərsə, problemlər daha da tez həll ediləcəkdir. Mən əminəm 
ki, Azərbaycanın əsas sosial-iqtisadi problemləri həll 
olunacaqdır. Çünki bunu etmək üçün bizim iradəmiz və 
niyyətimiz var, düşünülmüş proqramımız, maddi imkanımız 
var. Əsas odur ki, yerlərdə işlər düzgün istiqamətdə qurulsun. 
Bütün aidiyyəti orqanlar bir vahid komanda şəklində işləsinlər 
və əhali də nəzarət etməlidir. Çünki biz xalq üçün yaşayırıq. 
Xalq üçün yaradırıq, xalq bizə etimad göstərib seçibdir. Şəxsən 
mənim borcum ondan ibarətdir ki, öz əməyimlə, zəhmətimlə, 
qəbul edilmiş qərarlarla doğma xalqıma xidmət edim. 
Biz Azərbaycanı inkişaf etdirməliyik. Bizim çox gözəl 
ölkəmiz, ən gözəl təbiətimiz var. Demək olar ki, bütün iqlim 
qurşaqları Azərbaycanda mövcuddur. Bu bölgənin çox gözəl 
təbiəti var və bu təbiətdən çox səmərəli istifadə etməliyik. Digər 
bölgələrin də özünəməxsus təbiəti var. Çox zəngin təbiətimiz 
var, çox məhsuldar torpağımız var. 
Biz bundan istifadə etməliyik. Hesab edirəm ki, xüsusilə bu 
bölgəyə aid olan prioritet istiqamətlərdən biri də turizmin 
 155 
inkişafı olmalıdır. Belə gözəl yerlər dünyanın heç bir yerində 
yoxdur. Sadəcə olaraq, bunu biz gərək təqdim edək, müasir 
şərait – turizm kompleksləri, mehmanxanalar, aeroportlar 
yaradaq. Yollar salınmalıdır. Məhz bu məqsədlə, bölgənin 
inkişafı üçün bu gün mən Zaqatalada yeni tikiləcək aeroportun 
layihəsi ilə tanış oldum. Göstəriş verdim ki, Zaqatalada uzun 
müddət fəaliyyətini dayandırmış aeroport yenidən tikilsin. 
Böyük uçuş-enmə zolağı tikilsin və Bakıdan, Azərbaycanın 
başqa şəhərlərindən və xaricdən sərnişinlər buraya təyyarə ilə 
də gələ bilsinlər. Əgər bu olmasa, onda bölgədə turizmin 
inkişafı o qədər də böyük səmərə verməz. Yəni bizim vəzifəmiz 
ondadır ki, yollar salmalıyıq, aeroport, müasir mehmanxana 
kompleksləri, istirahət zonaları tikməliyik. Yerli sahibkarlar və 
başqa yerlərdən gələn sahibkarlar da bu fürsətdən istifadə 
etməlidirlər. 
Bu gün Azərbaycana qoyulan sərmayə heç vaxt batmayacaqdır. 
Xaricdən gəlib Azərbaycana pul qoyurlar. Təkcə sənaye sektoruna 
yox, turizm sektoruna, xidmət sektoruna, emal sektoruna da. Biz 
özümüz də vəsait qoymalıyıq, sahibkarlığı inkişaf etdirməliyik. 
Amma necə? Əgər ilkin kapital yoxdursa, sahibkarlıq inkişaf edə 
bilməz. Deyə bilərəm ki, məhz bu baxımdan Azərbaycanın 
təcrübəsi bölgədə çox nadir təcrübədir. Sahibkarlığın inkişafı üçün 
bu il dövlət büdcəsində 100 milyon dollar səviyyəsində kreditlər 
nəzərdə tutulubdur. O kreditlər hər bir iqtisadi zonaya, orada 
fəaliyyət göstərən sahibkarlara veriləcəkdir. 100 milyon dollar çox 
böyük məbləğdir. Bunu güzəştli şərtlərlə sahibkarlara veririk, təki 
onlar bu puldan səmərəli istifadə etsinlər, gözəl müəssisələr, 
fabriklər, emal sexləri, turizm infrastrukturu yaratsınlar. Özləri də 
pul qazansınlar, ölkəmiz də inkişaf etsin, insanlar da daha rahat, 
yaxşı yaşasınlar. Məqsəd bundan ibarətdir, biz bu yolla gedirik və 
bu məqsədə çatacağıq. İldən-ilə güclənən Azərbaycan öz istədiyinə 
nail olacaqdır. 
Yenə də demək istəyirəm, bütün imkanlarımız var. Xalqla 
iqtidar arasında birlik var, ölkədə asayiş, əmin-amanlıq, sabitlik, 
təhlükəsizlik var, iqtisadi inkişaf var. Dünyanın heç bir ölkəsində 
 156 
iqtisadi artım 26 faiz təşkil etməyib. Azərbaycanda iqtisadi artım 
keçən il 26 faizdən çox, bu ilin birinci rübündə 40 faiz olmuşdur. 
Yoxsulluğun səviyyəsi iki il ərzində 49 faizdən 29 faizə 
düşübdür. Ancaq 29 faiz də böyük rəqəmdir. Yenə də aşağı 
düşəcək, Azərbaycanda yoxsul olmayacaqdır. Biz bunun 
olmasına imkan verməyəcəyik. Bizə bir az, bir neçə il vaxt 
lazımdır. Azərbaycanda işsizlik tamamilə aradan qaldırılmalıdır. 
Yəni işləmək istəyən işlə təmin olunacaqdır. Eləsi var ki, işləmək 
istəmir, əlbəttə, onu biz zorla işlədə bilməyəcəyik. Amma 
işləmək istəyən işləməlidir. Heç kim yoxsulluq səviyyəsində 
yaşamamalıdır. Dünyada bütün ölkələr üçün tətbiq olunan bir 
meyar var. Gündə 2 dollardan az alan adamın yaşayışı normal 
sayıla bilməz. Əlbəttə, Azərbaycanda qiymətlər dünya 
qiymətlərindən aşağıdır. Ona görə Azərbaycanda yoxsulluq 
həddi, yaxud da ki, yaşayış minimumu fərqlənir. Amma inkişaf 
etmiş ölkələrdə, harada ki, qiymətlər də, yaşayış da bizdəkindən 
daha bahadır, onlarda həmin minimum gündə 2 dollardır. Biz 
buna çatmalıyıq və çatacağıq. Bu gün Azərbaycanda minimum 
əməkhaqqı təxminən 30–35 manatdır. Bu yaxınlarda 40 manata, 
ondan sonra 50 manata qaldırılacaqdır. Beləliklə, minimum 
əməkhaqqı ən azı insanın minimum tələbatını ödəyəcəkdir. O 
cümlədən pensiyalar da. Bu vəzifə də qoyulubdur. Pensiyanın, 
əmək haqqının minimum həddi insanın əsas tələbatını ödə-
məlidir. Bununla yanaşı, əlbəttə ki, sahibkarlığın inkişafı, iqtisadi 
artımın hesabına əmək haqları, pensiyalar ildən-ilə qal-
dırılacaqdır. Azərbaycanda bir nəfər də yoxsul adam olma-
malıdır. Mən şübhə etmirəm ki, biz bu məqsədə nail olacağıq. 
Buna nail olmaq üçün hamımız fəal, gərgin və hər gün işləmə-
liyik. Hər gün işləməliyik, hər gün yaratmalıyıq, doğma Vətə-
nimizi gücləndirməliyik ki, Azərbaycan daha da möhkəm olsun, 
qüdrətli, zəngin dövlətə çevrilsin. Bu işdə sizə uğurlar ar-
zulayıram, sizə cansağlığı, xoşbəxtlik arzulayıram. Sağ olun. 
    
* * * 
 157 
Sonra prezident İlham Əliyev sakinlərlə səmimi söhbət etdi, 
onların qayğı və problemləri ilə maraqlandı. Sakinlər prezi-
dentə təşəkkürlərini bildirdilər və qarşıya qoyulan məqsədlərə 
çatmaq üçün əllərindən gələn köməyi etməyə hazır olduqlarını 
bildirdilər. 
 
İlisu kəndindəki «Uludağ» turizm və istirahət  
mərkəzi ilə tanışlıq 
 
Prezident İlham Əliyev aprelin 12-də Qax rayonu icti-
maiyyətinin nümayəndələri ilə görüşdən sonra Azərbaycanın ən 
dilbər guşələrindən biri sayılan qədim İlisu kəndinə gedərək, 
burada yeni yaradılmış «Uludağ» turizm və istirahət mərkəzi ilə 
tanış olmuşdur. 
Prezident İlham Əliyev və ailə üzvlərini burada böyük 
ehtiramla qarşıladılar. 
Mədəniyyət və Turizm naziri Əbülfəs Qarayev prezidentə 
məlumat verdi ki, turizmin inkişafı üçün bütün potensial im-
kanlara malik olan İlisu kəndinin yuxarı hissəsində, uca dağ-
larla əhatə olunmuş ərazidə yaradılan, 4 hektara yaxın sahəsi 
olan «Uludağ» turizm və istirahət mərkəzi ailəvi istirahət üçün 
nəzərdə tutulmuşdur. Kompleksə kotteclər, mehmanxana, 100 
nəfərlik yeməkxana, idman və rəqs meydançaları, mədəni-
kütləvi tədbirlərin keçirilməsi üçün salon və digər infrastruktur 
daxildir. Mərkəzin tikintisinin birinci mərhələsi artıq başa 
çatdırılmış və hazırda 50 nəfər turisti qəbul etmək imkanına 
malikdir. Ötən ilin yayında buraya ilk turistlər gəlmişdir. 
Hazırda ikinci mərhələdə nəzərdə tutulan işlər görülür. 
Bənzərsiz təbiəti olan bu kənddə Azərbaycan memarlığının 
qiymətli nümunələrindən sayılan memarlıq abidələri, o cüm-
lədən məscid vardır. Hazırda onlarda təmir-bərpa işləri gö-
rülür. İlisuda dağ turizmi və alpinizm həvəskarları üçün hər cür 
təbii şərait vardır. 
Prezident İlham Əliyev «Uludağ» turizm və istirahət mər-
kəzinin ərazisini gəzdi və burada yaradılan şəraiti yüksək 
 158 
qiymətləndirdi və bu məkanda turizm sektorunun inkişafı üçün 
dövlət tərəfindən diqqət və qayğının bundan sonra da ar-
tırılacağını vurğuladı. 
 159 
 
 
 
QAXİNGİLOY KƏNDİNİN SAKİNLƏRİ  
İLƏ GÖRÜŞ 
 
12 aprel 2006-cı il 
 
Azərbaycan prezidenti İlham Əliyev aprelin 12-də Qax 
rayonunun, əsasən gürcülər yaşayan Qaxingiloy kəndinə gəl-
mişdir. 
Kəndin sakinləri prezident İlham Əliyevi və ailə üzvlərini 
böyük səmimiyyətlə qarşıladılar. Onlar prezidentə müraciətlə 
dedilər ki, burada özlərini Azərbaycanın tamhüquqlu vətəndaş-
ları kimi hiss edirlər, heç vaxt ayrı-seçkilik hiss etməmişlər, 
tarix boyu qonşularla qardaş kimi yaşamışlar, doğma Vətə-
nimizin inkişafı, tərəqqisi üçün hər zaman öz köməklərini əsir-
gəmirlər. İngiloylar ümummilli lider Heydər Əliyevin xatirəsini 
həmişə əziz tutur, onların rahat yaşayışı üçün yaradılmış bu 
şəraiti dahi şəxsiyyətin məqsədyönlü fəaliyyətinin nəticəsi hesab 
edirlər. Azərbaycan prezidenti İlham Əliyevin bu siyasi xətti 
uğurla davam etdirməsini ürəkdən bəyənirlər və onu daim 
dəstəkləyəcəklər. 
Prezident İlham Əliyev ümummilli liderimizin siyasi xəttinin 
bundan sonra da ardıcıl davam etdiriləcəyini vurğuladı, 
ölkəmizdə yaşayan bütün milli azlıqların hüquqlarının qorun-
masına, dini tolerantlığın saxlanmasına daim diqqət yetirilə-
cəyini bildirdi. Qonşu Gürcüstanla Azərbaycan arasında 
münasibətlərin son illər daha da inkişaf etdiyini, xalqlarımızın 
rifahı naminə birgə regional layihələrin həyata keçirildiyini, 
prezident Saakaşvili ilə aralarında sıx dostluq münasibətlərinin 
olduğunu, qonşu ölkəyə səfər edərkən orada azərbaycanlılar 
yaşayan kəndlərə gedib güzəranları ilə yaxından tanış olduğunu 
vurğuladı. Prezident İlham Əliyev Gürcüstan prezidentinin 
ölkəmizə növbəti səfəri zamanı onu buraya gətirəcəyini vəd etdi. 
 160 
 
Müqəddəs Georgi kilsəsi ilə tanışlıq 
Azərbaycan prezidenti İlham Əliyev və ailə üzvləri 
aprelin 12-də Qaxingiloy kəndindəki Müqəddəs Georgi kil-
səsində oldular. 
Kilsənin keşişi prezident İlham Əliyevi, xanımını və qızını 
səmimiyyətlə qarşıladı, bildirdi ki, XIX əsrdə tikilmiş bu 
ibadətgahda dini ayinlərin icrası üçün hər cür şərait yara-
dılmışdır. Kilsə həm də tarixi abidə kimi, dövlət tərəfindən 
qorunur. 
Azərbaycan prezidenti İlham Əliyev və ailə üzvləri kilsəyə 
daxil olub burada şam yandırdılar, Allaha dua etdilər. 
Prezident İlham Əliyevə məlumat verildi ki, Qax rayonunda 
7 minə yaxın gürcü yaşayır. Onların adət-ənənələrinə həmişə 
hörmətlə yanaşılır, dini tolerantlıqdan razıdırlar və Azərbaycan 
dövlətinin, prezidentin siyasətini bəyənirlər. 
Kilsənin keşişi görüşdən xatirə olaraq, prezidentə İncil 
bağışladı. 
 161 
 
 
AZƏRBAYCAN PREZİDENTİ   
İLHAM ƏLİYEVİN ŞƏKİ RAYONUNA 
SƏFƏRİ   
 
12 aprel 2006-cı il 
   
Heydər Əliyev muzeyi ilə tanışlıq 
 
Aprelin 12-də axşam Şəkiyə gələn Azərbaycan prezidenti 
İlham Əliyevin bu rayona səfəri ertəsi gün Heydər Əliyev 
muzeyi ilə tanışlıqla başlanmışdır. 
Prezident İlham Əliyevi, xanımı Mehriban Əliyevanı və qızı 
Leylanı burada böyük hörmətlə qarşıladılar. Prezident və ailə 
üzvləri əvvəlcə ulu öndər Heydər Əliyevin abidəsi önünə gül 
dəstələri qoyub yeni salınmış parkı seyr etdilər. 
Muzeylə tanışlıq zamanı direktor İradə Abdullazadə bildirdi 
ki, 2005-ci il dekabrın 8-də istifadəyə verilmiş və bu ilin 
fevralında rəsmi status almış muzeydə ulu öndər Heydər 
Əliyevin həyat və fəaliyyətini əks etdirən yeddi fotoguşə yaradıl-
mışdır. Bunlar uşaqlıq və gənclik illərini (1923–1944), dövlət 
təhlükəsizlik orqanlarında işlədiyi dövrü (1944–1969), Azər-
baycana rəhbərliyinin birinci dövrünü (1969–1982), SSRİ-nin 
rəhbərlərindən biri olduğu dövrü (1982–1987), istefa verdikdən 
sonra Moskvada yaşadığı illəri (1987–1990), Naxçıvan dövrünü 
(1990–1993) və nəhayət, Azərbaycana rəhbərliyinin ikinci 
dövrünü (1993–2003) əhatə edir. Ayrıca bir guşədə ulu öndər 
haqqında yazılmış kitablar toplanmışdır. 
Prezident İlham Əliyevə məlumat verildi ki, muzeyə Şəki 
sənətkarı tərəfindən hazırlanmış «Ömür saatı» adlı hədiyyə 
təqdim olunmuşdur. Burada saat əqrəbləri yeddinin üzərində 
dayanmışdır ki, bu da ulu öndərin dünyasını dəyişdiyi anı gös-
tərir. Şəki sənətkarının əl işində ümummilli liderin həyatda 
 162 
yaşadığı 29 min 436 gün əks olunmuşdur. Bu rəqəm Azərbayca-
nın xəritəsi üzərində şərq ornamenti ilə həkk edilmişdir. 
Prezident İlham Əliyev muzeyin xatirə kitabına ürək söz-
lərini yazdı: 
«Heydər Əliyev muzeyinin ekspozisiyası ulu öndərin həyat 
və fəaliyyəti haqqında dolğun məlumat verir. 
Heydər Əliyev öz həyatını Azərbaycan xalqına həsr et-
mişdir. Azərbaycan Respublikasının inkişafında, müstəqilliyi-
mizin möhkəmlənməsində Heydər Əliyevin müstəsna və 
əvəzolunmaz rolu vardır. 
Bu gün ölkəmiz Heydər Əliyev yolu ilə uğurla inkişaf edir. 
O cümlədən Şəki şəhərinin inkişafında müsbət nailiyyətlər 
vardır. 
Bütün şəkililərə cansağlığı, xoşbəxtlik, yeni uğurlar 
arzulayıram. 
 
İLHAM ƏLİYEV 
Azərbaycan Respublikasının Prezidenti 
 
Şəki, 13. 04.2006-cı il». 
 
 163 
 
 
 
ŞƏKİ RAYONU İCTİMAİYYƏTİNİN 
NÜMAYƏNDƏLƏRİ İLƏ  
GÖRÜŞDƏ NİTQ 
 
12 aprel 2006-cı il  
 
Əziz şəkililər! 
Əziz bacılar və qardaşlar! 
Mən sizin hamınızı ürəkdən salamlayıram. Bu gün 
Heydər Əliyev muzeyinin ekspozisiyası ilə tanış olarkən bir 
daha ulu öndərin həyat və fəaliyyətinə fikir verdik, nəzər saldıq. 
Heydər Əliyevin bütün həyatı, fəaliyyəti Azərbaycan xalqına 
xidmət etməkdən ibarət olmuşdur. Bu muzey, bu ekspozisiya 
Heydər Əliyevin həyatını, fəaliyyətini çox dolğun şəkildə əks 
etdirir. Ulu öndər bütün dövrlərdə öz doğma xalqına ləyaqətlə 
xidmət etmişdir. 70-ci illərdə Azərbaycanın iqtisadi 
potensialının inkişafında onun çox böyük rolu olmuşdur. 
Azərbaycan müstəqil ölkə kimi yaşamağa başlayandan sonra isə 
məhz Heydər Əliyevin siyasəti, onun cəsarəti, müdrikliyi 
ölkəmizi böyük bəlalardan qurtardı. 
Bu gün Azərbaycan ən sürətlə inkişaf edən, öz dövlət müs-
təqilliyini möhkəmləndirən bir ölkədir. Azərbaycanda çox ciddi 
siyasi və iqtisadi islahatlar aparılır, abadlıq, quruculuq işləri gedir. 
Bütün bu işlərin təməli məhz 90-cı illərin ortalarında qoyulmuşdur. 
Biz hamımız o illəri yaxşı xatırlayırıq. Ölkəmiz üçün, 
Azərbaycanın müqəddəratı üçün çox təhlükəli olan anlar yaşanırdı. 
Bu gün isə Azərbaycan sabitlik məkanıdır, inkişaf yolundadır. 
Azərbaycanda həm siyasi, həm iqtisadi, həm də sosial problemlər 
uğurla həll olunur. O cümlədən bu bölgədə – Şəkidə və ətraf 
bölgələrdə. Biz hamımız yaxşı xatırlayırıq ki, 2002-ci ildə Şəki 
Olimpiya İdman Kompleksinin açılışında ulu öndər Heydər 
Əliyevin nitqi bir daha onu göstərir ki, Azərbaycanın ən böyük 
 164 
sərvəti müstəqilliyidir. Azərbaycan müstəqil ölkə kimi yaşayır, 
Dünya Birliyinin üzvüdür və bu müstəqillik günü-gündən, ildən-ilə 
möhkəmlənir. 
Müstəqilliyimizi əbədi, dönməz etmək üçün, əlbəttə ki, 
iqtisadi potensial, möhkəm iqtisadi baza lazımdır. Bu da 
yaradılır. Bölgələrin sosial-iqtisadi inkişafı, bütövlükdə Azər-
baycanda proseslər müsbət istiqamətdə gedir. Son illər ərzində 
regionların sosial-iqtisadi inkişafı proqramının icrası istiqa-
mətində yüz minlərlə yeni iş yeri açılmış, yeni müəssisələr, 
fabriklər, sosial obyektlər tikilib istifadəyə verilmişdir. Bir 
sözlə, Azərbaycan hərtərəfli inkişaf edir. 
Hər il yeni müəssisələr açılır. Eyni zamanda məktəblər, 
xəstəxanalar tikilir, yollar salınır və bu proses daha da sürətlə 
gedəcəkdir. Çünki bizim iqtisadi potensialımız, büdcəmiz 
getdikcə artacaqdır. Belə olan halda istənilən məsələ öz həllini 
tapa bilər. 
Bizim məqsədimiz ondan ibarətdir ki, Azərbaycan zəngin 
dövlətə çevrilsin. Azərbaycanda hər bir insan yaxşı yaşasın, 
rifah içində, təhlükəsizlik şəraitində yaşasın və ölkəmiz Dünya 
Birliyində daha da möhkəm mövqelərə malik olsun. Bu gün də 
biz onu görürük. Azərbaycanın dünyadakı rolu artır. 
Azərbaycan artıq bölgədə lider dövlətə çevrilibdir və bunu hamı 
etiraf edir. Azərbaycan ən mötəbər beynəlxalq təşkilatlarda çox 
fəal iştirak edir və biz öz siyasətimizi maraqlarımıza uyğun 
şəkildə aparırıq. 
Müstəqilliyimizin əsas əlaməti ondadır ki, ölkə öz siyasətini 
müstəqil şəkildə apara bilsin. Ancaq Azərbaycan xalqının 
maraqlarını nəzərə almaq şərtilə. Bu, Heydər Əliyevin siyasətidir 
və indi bu siyasət Azərbaycanda davam etdirilir. 
Mənim bölgələrə səfərlərimin əsas məqsədi budur ki, böl-
gələrdə inkişaf daha sürətlə getsin. Dünən və bu gün görüşlərdə 
vəziyyətlə tanış oluram. Mövcud problemləri araşdırırıq, lazımi 
tədbirlər haqqında birlikdə müvafiq qərarlar qəbul edirik. Bu gün 
sahibkarlarla görüşüm olacaqdır. Bilirsiniz ki, Azərbaycan 
büdcəsində sahibkarlığın inkişafı üçün xüsusi məbləğ ayrılıbdır. 
 165 
İldən-ilə bu vəsait artır. Bu gün bölgənin sahibkarlarına yeni 
kreditlər veriləcəkdir. Onlar bundan səmərəli istifadə edib həm öz 
bizneslərini inkişaf etdirməli, eyni zamanda, yeni iş yerlərinin 
açılmasında da fəal iştirak etməlidirlər. 
Azərbaycanda işsizlik və yoxsulluq hələ ki, əsas problemlərdən 
biridir. Çünki Sovet İttifaqı dağılandan sonra ölkəmizin 
iqtisadiyyatı tamamilə iflic vəziyyətinə düşmüşdü. Ondan sonra, 
müstəqilliyimizin ilk illərində səriştəsiz rəhbərlərin fəaliyyəti 
nəticəsində ölkə iqtisadiyyatı tamamilə dağılmışdı. Bu gün isə 
Azərbaycan öz iqtisadi potensialını bərpa edib və yalnız 2005-ci 
ildə biz bu baxımdan 1990-cı ilin səviyyəsinə gəlib çıxmışıq. 
Görün nə qədər vaxt, əziyyət tələb olunurdu ki, Azərbaycan 
iqtisadi potensial baxımından 1990-cı il səviyyəsinə çata bilib. 
Bundan sonrakı illər inkişaf illəri olacaqdır. Azərbaycan sürətlə 
inkişaf edəcək və bizim hamımızın vəzifəsi və borcudur ki, doğma 
Vətənimizi möhkəmləndirək. 
Bilirsiniz ki, iqtisadi inkişafın əsas amili enerji daşıyı-
cılarıdır. Azərbaycan zəngin neft ölkəsidir. Heydər Əliyevin 
neft strategiyası artıq uğurla icra edilir. Neft kəmərinin tikintisi 
başa çatdırılır. Ancaq bununla yanaşı, elektrik stansiyalarının 
gücünün az olması müəyyən problemlər yaradırdı və onlar bu 
gün də var. Ona görə bu yaxınlarda qərar qəbul edilmişdir ki, 
Şəkidə müasir elektrik stansiyası tikilsin. Onun tikintisi artıq 
başlanıb və bu il istismara veriləcəkdir. 
Belə olan halda Şəkinin və ətraf bölgələrin elektrik 
enerjisinə olan tələbatı tam şəkildə ödənilməlidir və ödənilə-
cəkdir. Bu məsələ həm iqtisadi, həm də sosial xarakter daşıyır. 
Çünki iqtisadi inkişaf üçün, iqtisadiyyatımızı hərtərəfli inkişaf 
etdirmək üçün mütləq və mütləq enerji mənbəyi olmalıdır. Biz 
bunu yaradırıq. Eyni zamanda, insanlar da istədikləri vaxt 
elektrik enerjisindən istifadə edə bilməlidirlər. Bu, gündəlik 
həyatın əlaməti olmalıdır. Düzdür, bu istiqamətdə görülən işlər 
nəticəsində son vaxtlar vəziyyət yaxşılaşıb, amma bizi tam qane 
etmir. Ona görə elektrik stansiyasının məhz Şəkidə tikintisi həm 
 166 
Şəki üçün, həm də bütün bölgə üçün çox böyük hadisə 
olacaqdır. 
İşsizliyin aradan qaldırılması istiqamətində görülən işlər 
nəticə verir. 350 min iş yerinin açılması özlüyündə böyük 
göstəricidir. Yoxsulluğun səviyyəsi aşağı düşüb, maaşlar, pen-
siyalar artıb və artacaqdır. Abadlıq-quruculuq işləri gedir, yollar 
salınır. Elektrik stansiyaları tikilir. Bizim zəngin tarixi-mədəni 
irsimiz qorunub saxlanılır. Biz bu məsələyə də çox böyük diqqət 
göstərməliyik. Mən çox şadam ki, Şəki xanlarının sarayı artıq 
bərpa olunubdur. Bu, böyük hadisədir. Bu bölgədə – Şəkidə və 
ətraf rayonlarda Azərbaycan mədəniyyətinin çox dəyərli abidələri 
vardır. Biz bu abidələri saxlamalıyıq, qorumalıyıq, bərpa 
etməliyik. Azərbaycanın ərazisində müxtəlif, dünya üçün dəyərli 
çoxlu tarixi abidələr var. Onların hamısı qorunub saxlanılır. Bizim 
iqtisadi imkanlarımız artdıqca bu məqsədlərə daha da çox vəsait 
ayrılmalıdır. 
Bilirsiniz ki, son zamanlar Ermənistanın bəzi dairələri, 
erməni lobbisi və onun təsiri altında olan bəzi riyakar siya-
sətçilər məsələ qaldırıblar ki, guya Naxçıvanda erməni qəbir-
lərinin daşları dağıdılıbdır. Tamamilə yalan, böhtan məlumatdır. 
Ermənistanın, ermənilərin növbəti uydurmasıdır. Azərbaycanda 
bütün tarixi abidələr qorunub saxlanılır. Azərbaycanda 
dözümlülük var, tolerantlıq var. Bütün millətlərin 
nümayəndələri, bütün dinlərin nümayəndələri bir ailə kimi 
yaşayır. 
Dünən mən Qax rayonunda gürcü kilsəsinə baş çəkdim. 
Bilirsiniz ki, Azərbaycanda rus kilsəsi fəaliyyət göstərir. Yəhudi 
sinaqoqu fəaliyyət göstərir. Bu yaxınlarda katolik kilsəsinin 
tikintisi başlanır. Azərbaycan bu baxımdan dünya üçün nümunə 
ola bilər və olmalıdır. Çünki Azərbaycanda milli, dini 
dözümlülük, tolerantlıq çox yüksək səviyyədədir. Ancaq bizim 
düşmənlərimiz Azərbaycana qarşı informasiya müharibəsinə 
başlayıblar. Lakin bu çox uğursuz cəhddir. Çünki dünya bilir 
kim kimdir. Bizim işğal olunmuş torpaqlarımızda tarixi 
abidələrimiz dağıdılıbdır. Bizim məscidlərimiz erməni vandalları 
 167 
tərəfindən dağıdılıbdır, qəbiristanlıqlarımız dağıdılıbdır. Bilirsiniz 
ki, 1970-ci illərdə ulu öndər Heydər Əliyev tərəfindən 
Azərbaycanın bütün bölgələrində, hər bir rayonda tarix-
diyarşünaslıq muzeyləri yaradılmışdır. O cümlədən indi işğal 
altında olan rayonlarda. İşğal olunmuş rayonlarda muzeylərdən biri 
də qalmayıbdır. Ən dəyərli eksponatlar oradan oğurlanıb 
Ermənistana aparılıb, qalan hər şey dağıdılıbdır. Orada bir dənə 
salamat bina yoxdur. Ermənistanda bir dənə azərbaycanlı 
qəbiristanlığı qalmayıbdır. İşğal olunmuş torpaqlarda bir dənə 
məscid qalmayıb, hamısını dağıdıblar. Nə üçün erməni təəssüb-
keşləri bu barədə bir şey demirlər?! 
Bizim təkidimizlə ATƏT-in faktaraşdırıcı missiyası işğal 
olunmuş torpaqlara gəlmişdi. Baxmayaraq ki, Ermənistan tərəfi 
buna etiraz edirdi, biz buna nail olduq. Ondan sonra xüsusi məruzə 
də hazırlanmışdır. Orada göstərilmişdir ki, işğal olunmuş 
torpaqlarda heç nə yoxdur, bütün binalar dağıdılıbdır. Belə dəhşətli 
hadisələr olan halda, Ermənistanın və onun təsiri altında olan 
ikiüzlü siyasətçilərin uydurma, təxribat xarakterli səyləri 
nəticəsində indi belə məsələ ortaya atılıbdır. Bu yalandır, 
təxribatdır, böhtandır. 
Azərbaycan öz milli maraqlarını qorumağa qadirdir. Biz 
dünya üçün açıq ölkəyik. Yenə deyirəm, Azərbaycan burada 
yaşayan bütün xalqlar üçün Vətəndir. Ancaq eyni zamanda, biz 
öz milli maraqlarımızı hər şeydən üstün tutmalıyıq. Müstəqillik 
budur. Heydər Əliyevin Azərbaycana verdiyi töhfələrdən biri də 
budur ki, bu gün biz heç kimdən çəkinmədən, heç nədən 
qorxmadan öz sözümüzü açıq deyə bilirik. Çünki biz haqlıyıq. 
Haqq-ədalət bizim tərəfimizdədir. Azərbaycan istəyir ki, öz 
doğma torpaqlarının bütövlüyünü bərpa etsin. Bu bizim suveren 
hüququmuzdur və bunu istənilən yolla edə bilərik. İstəyirik sülh 
yolu ilə edək, alınmasa, başqa variantlara da baxarıq. 
Azərbaycan istəyir ki, onun vətəndaşları öz doğma, dədə-baba 
torpaqlarına qayıtsınlar, yaşasınlar və yaxşı yaşasınlar. Bu 
bizim təbii tələbimizdir. 
 168 
Biz istəyirik ki, Azərbaycan inkişaf etsin, zəngin dövlətə 
çevrilsin. Azərbaycan vətəndaşları ən yaxşı şəraitdə yaşasınlar. 
Buna nail olacağıq. Çünki bizim bütün iqtisadi proqramlarımız 
məhz bu məqsədi daşıyır. Sosial proqramlarımız bu məqsədi 
daşıyır. Azərbaycan büdcəsinin ildən-ilə artması və bu il 4 
milyard dollara çatması böyük göstəricidir. Amma biz bununla 
kifayətlənə bilmərik. Mən artıq hökumət qarşısında vəzifə 
qoymuşam ki, gələn il büdcəmiz kəskin şəkildə artmalıdır. Belə 
olan halda, həm iqtisadi layihələrə, həm sosial proqramlara 
ayrılan vəsait çoxalacaq, həm də maaşlar və pensiyalar 
artırılacaqdır. Bütün bu məsələlərə yenidən baxılacaq və 
insanlarımızın həyat səviyyəsi günü-gündən yaxşılaşacaqdır. 
Ancaq bu, əlbəttə ki, hər birimizin fəaliyyətindən asılıdır. 
Əgər düzgün qəbul etdiyimiz qərar yerlərdə icra olunmursa, 
onun əhəmiyyəti itir. Ona görə mənim bölgələrə səfərlərimin 
məqsədi də bundan ibarətdir – biz qəbul olunmuş sosial-iqtisadi 
proqramlara yenidən nəzər salırıq, təhlil edirik və əlavə 
tədbirlər haqqında qərarlar qəbul edirik. Yəqin bu gün Şəkinin 
və digər rayonların gələcək inkişafına dair yeni təkliflər 
veriləcək və əlbəttə ki, bunlar nəzərə alınacaqdır. 
Bir sözlə, ölkəmizin hərtərəfli inkişafı üçün bütün şərait var. 
Bizim iqtisadi potensialımız artır, siyasi iradə var. Xalqın 
siyasətimizə olan dəstəyi bizim gücümüzü daha da artırır. 
Azərbaycan xalqı çox istedadlı xalqdır. Biz bunu sübut 
eləmişik. 15 ildir ki, müstəqil ölkə kimi yaşayır, öz taleyimizi, 
problemlərimizi özümüz həll edirik. Heç bir yerdən bizə kömək 
gəlmir. Halbuki bəzi qonşu ölkələr yalnız və yalnız xaricdən 
gələn ianələr hesabına yaşayırlar. 
Azərbaycan başını dik tutub, alnımız açıq, üzümüz ağdır, 
heç kimin köməyinə möhtac deyilik, öz gücümüzə arxalanırıq. 
Azərbaycan xalqının gücünə arxalanırıq. Ona görə bizim 
siyasətimizə, müstəqil siyasətimizə heç kim müdaxilə edə 
bilməz və etməyəcəkdir. Azərbaycan müstəqil dövlətdir. 
Müstəqil dövlət kimi yaşayacaqdır. Azərbaycan xalqı yaxşı 
yaşayacaqdır. Biz hamımız birləşib ölkəmizdə geniş quruculuq-
 169 
abadlıq işlərini davam etdirməliyik və zəngin, qüdrətli 
Azərbaycanı yaratmalıyıq. Bu işdə sizə uğurlar arzulayıram. 
Sağ olun, var olun. Bir daha sizi salamlayıram. Bağrıma bası-
ram, öpürəm. Sağ olun. 
 170 
 
AZƏRBAYCAN PREZİDENTİ İLHAM ƏLİYEV 
ŞƏKİ ŞƏHƏRİNDƏ  
 
13 aprel 2006-cı il 
 
Şəki xanlarının sarayı ilə tanışlıq 
 
Azərbaycan prezidenti İlham Əliyev aprelin 13-də  rayon 
ictimaiyyətinin nümayəndələri ilə görüşdən sonra Şəki 
xanlarının sarayına gəlmişdir. 
Milli geyimli oğlan və qız prezident İlham Əliyevə və xa-
nımına gül dəstələri təqdim etdilər. Şəkinin özfəaliyyət 
kollektivləri üzvlərinin ifasında milli rəqslər və xalq mahnıları 
maraqla qarşılandı. 
Prezident İlham Əliyev sarayın xarici görünüşünü, 1530-cu 
ildə əkilmiş çinarı seyr etdi. 
Şərq memarlığının nadir incilərindən olan saray Şəki 
xanlığının əsasını qoyan Hacı Çələbinin nəvəsi Hüseyn xanın 
dövründə – 1761–62-ci illərdə tikilmişdir. Şəkinin rəmzi sayılan 
və vaxtilə iri memarlıq kompleksinin tərkib hissəsi olan saray 
1955–65-ci illərdə memar H.Rzayevin layihəsi əsasında bərpa 
olunmuşdu. Lakin illər ötdükcə, abidənin yenidən bərpasına 
ehtiyac yaranmışdı. 
Ulu öndər Heydər Əliyevin xüsusi diqqət və qayğısı nəti-
cəsində Azərbaycan Respublikası ilə Beynəlxalq İnkişaf 
Assosiasiyası arasında bağlanmış kredit sazişi əsasında 2002-ci 
ilin sentyabrında Şəki xanları sarayının əsaslı bərpa işlərinə 
başlanmışdır. Bunun üçün Dünya Bankı tərəfindən 3,2 milyon 
ABŞ dolları ayrılmışdı. Bərpa işlərini Almaniyanın «Denk-
malrfleqe Mesklenburq» şirkəti yerli sənətkarlarla birlikdə 
həyata keçirmişdir. Abidənin bünövrəsində möhkəmləndirmə və 
izolyasiya işləri görülmüş, dam örtüyü tamamilə sökülərək, yeni 
 171 
layihə ilə bərpa edilmiş, elektrik və su xətləri təzələnmiş, yeni 
inzibati bina tikilmişdir. Sarayın şəbəkəli pəncərələri, divar 
rəsmlərinin qopmuş yerləri tədqiq olunaraq, bərpa edilmiş, 
həyətdə abadlıq işləri görülmüşdür. 
Prezident İlham Əliyev və xanımı Mehriban Əliyeva sarayın 
ayrı-ayrı otaqlarını gəzdilər. Azərbaycan prezidenti görülən 
işləri, milli ornamentlərin, Şərq üslubunun qorunub sax-
lanmasını yüksək qiymətləndirdi. Azərbaycanın milli mədəniyyət 
abidələrinin qorunmasına bundan sonra da dövlət tərəfindən 
qayğı göstəriləcəyini xüsusi vurğuladı. 
«Şəki–İpək» Açıq Səhmdar Cəmiyyəti ilə tanışlıq 
Azərbaycan prezidenti İlham Əliyev aprelin 13-də «Şəki–
İpək» Açıq Səhmdar Cəmiyyətində olmuşdur.  
Prezidenti və xanımını müəssisənin həyətində gül-çiçəklə 
qarşıladılar. 
Prezident İlham Əliyev əvvəlcə baramaaçma sexinə gəldi. 
Əsaslı şəkildə yenidən qurulan sexdə 650 nəfərədək işçi çalışır, 
orta aylıq əməkhaqqı 60–70 manatdır. Prezident burada 
istehsal prosesi ilə tanış oldu, işçilərlə səmimi söhbət etdi, 
qayğı və problemləri ilə maraqlandı və onlarla xatirə şəkli çək-
dirdi. 
Sonra prezident İlham Əliyev müəssisənin həyətində texniki 
təmir-bərpa sahəsi ilə, burada nümayiş etdirilən kənd 
təsərrüfatı texnikası ilə tanış oldu.  
Dövlətimizin başçısı 200 nəfərə yaxın işçinin çalışdığı 
toxuculuq sexində ipək parça istehsalı prosesini yaxından 
izlədi. Müəssisədə istehsal olunan ipək parça, kələğayı, xalça və 
digər məhsulların nümayiş etdirildiyi çeşidlər otağına baxdı. 
İpək xalçaların toxunması prosesi də böyük maraq doğurdu. 
Burada prezidentə ipək xalça hədiyyə olundu.  
Hazırda səhmdar cəmiyyətdə 1600 nəfərə yaxın işçi çalışır. 
Respublikamızın baramaçılıq və pambıqçılıq rayonlarında isə 
20 min nəfərə yaxın adam mövsümi işlərə cəlb edilir. 
 172 
«Şəki–İpək» Açıq Səhmdar Cəmiyyətinin səhmləri üzrə investisiya 
müsabiqəsinin qalibi olan «Pərvanə» Məhdud Məsuliyyətli Cəmiyyəti 
bu iri sənaye müəssisəsinin fəaliyyətini genişləndirməklə 
respublikamızda baramaçılığın inkişafını təmin etmək məqsədi ilə 
yeni inkişaf proqramı həyata keçirir. Müəssisəyə ümumilikdə 36 
milyon ABŞ dolları məbləğində sərmayə qoyulmuşdur. Gələcəkdə 
baramaaçma istehsalatının ikinövbəli iş rejiminə keçirilməsi 
nəzərdə tutulur ki, bu da əlavə olaraq, 600 nəfərin daimi işlə 
təmin edilməsinə şərait yaradacaqdır. 
Prezidentə məlumat verildi ki, 2005-ci ildə müəssisədə 59,2 
ton xam ipək, 437,1 min poqonmetr təbii, süni və pambıq parça, 
15,2 ton burulmuş sap, 137,1 kvadratmetr təbii ipək parça, 
135,9 min ədəd müxtəlif ölçülü kələğayı və digər məhsullar 
istehsal olunmuşdur. Müəssisənin xammalla təchizatını 
yaxşılaşdırmaq məqsədi ilə baramaçılıq və pambıqçılıqla  
məşğul olan rayonlarda fermerlərlə işgüzar əlaqələr 
qurulmuşdur. Son iki ildə səhmdar cəmiyyəti rayonlarda 200 
hektara yaxın torpaq sahəsi icarəyə götürərək 3 milyon ədəd tut 
tingi əkmişdir.  
Prezident İlham Əliyev müəssisənin indiki vəziyyətindən 
razılığını ifadə etdi, tövsiyə və tapşırıqlarını verdi. Bildirdi ki, 
bu müəssisənin məhsullarına həm daxili, həm də xarici bazarda 
tələbat böyükdür və ona görə də istehsalın genişləndirilməsi 
məqsədəuyğundur. 
 
Şəkidə modul tipli elektrik stansiyasında tikinti   
işlərinin gedişi ilə tanışlıq 
 
Azərbaycan prezidenti İlham Əliyev aprelin 13-də Şəkidə 
modul tipli elektrik stansiyasında tikinti işlərinin gedişi ilə 
yaxından tanış olmuşdur. 
Stansiya prezident İlham Əliyevin «Azərbaycan Respublika-
sında elektrik enerjisi təminatının yaxşılaşdırılması ilə bağlı 
əlavə tədbirlər haqqında» Sərəncamına uyğun olaraq, Finlan-
diyanın «Vartsila» şirkətinin   ölkəmizdə  inşa  etdiyi    5 modul 
 173 
tipli stansiyadan biridir. Tikinti ötən ilin oktyabrından 
başlanmışdır. 2006-cı ilin avqustunda stansiyanın istifadəyə 
verilməsi nəzərdə tutulur. Burada hər biri 88,7 meqavat 
gücündə 10 blok olacaqdır. Tikinti işləri cədvəl üzrə davam 
etdirilir. Smeta dəyəri 100 milyon ABŞ dolları olan stansiyanın 
işə salınması şimal–qərb bölgəsinin elektrik enerjisi ilə 
təminatını əhəmiyyətli dərəcədə yaxşılaşdıracaqdır. 
Dövlətimizin başçısı tikinti meydançasını gəzdi, ölkənin 
elektrik enerjisinə tələbatının tam ödənilməsi üçün bundan 
sonra da ardıcıl tədbirlər görüləcəyini bildirdi. 
 
Şəki kərpic zavodu ilə tanışlıq 
 
Azərbaycan prezidenti İlham Əliyev aprelin 13-də rayonun 
ən böyük müəssisələrindən biri – Şəki kərpic zavodu ilə tanış 
olmuşdur.  
Zavodun kollektivi prezident İlham Əliyevi böyük hörmət və 
ehtiramla qarşıladı. 
Şəki–Balakən magistral yolunun kənarında, Daşüz kəndinin 
yaxınlığında yerləşən müəssisə 1993-cü ildən tikintisi yaramçıq 
qalmış kərpic zavodunun bazasında yaradılmışdır. Türkiyənin 
«York Produkcts İnc» şirkəti tərəfindən müəssisəyə 1 milyon 
836 min ABŞ dolları həcmində kredit ayrılmışdır. Burada 
Türkiyənin «Maksann» firmasının istehsal etdiyi müasir 
avadanlıq quraşdırılmışdır. Ümumilikdə müəssisəyə 3,5 milyon 
ABŞ dolları xərclənmişdir. Regionların sosial-iqtisadi inkişafı 
Dövlət Proqramına uyğun inşa edilən zavodda il ərzində 
beynəlxalq standartlara cavab verən 8 çeşiddə 20 milyonadək 
bişmiş kərpic, habelə digər tikinti materialları istehsal olunur. 
Gələcəkdə 10 çeşiddə kərpic buraxılacaqdır. Hazırda 
müəssisədə 100 nəfərə yaxın işçi çalışır. Tam gücü ilə fəaliyyət 
göstərdikdə işçilərin sayı 150 nəfərə çatdırılacaqdır. 
Prezident  İlham Əliyev istehsal olunan məhsulların keyfiy-
yəti ilə maraqlandı, müəssisənin işçiləri ilə xatirə şəkli çəkdirdi. 
Azərbaycanda yeni iş yerlərinin açılması istiqamətində mühüm 
işlər görüldüyünü xatırladan dövlətimizin başçısı əhalinin işlə 
 174 
təminatı baxımından bu zavodun da rolunu vurğuladı, 
gələcəkdə istehsalın genişləndirilməsinin zəruriliyini bildirdi. 
    
  
 
 
 175 
 
ŞƏKİ–ZAQATALA BÖLGƏSİNİN 
SAHİBKARLARI İLƏ GÖRÜŞDƏ NİTQ 
 
Şəki Olimpiya İdman Kompleksi 
 
13 aprel 2006-cı il 
 
Əziz dostlar, sahibkarlar! 
Doğrudan da bu gün çox gözəl bir gündür. Biz növbəti 
dəfə görüşürük və bu gün bu bölgədən olan sahibkarlara yeni 
kreditlər  veriləcəkdir. Bu çox gözəl bir ənənədir. Artıq bir neçə 
ildir ki, Azərbaycanın dövlət büdcəsindən ayrılmış vəsait 
ölkəmizdə sahibkarlığın inkişafına xidmət edir. Əlbəttə, biz 
sahibkarlığın inkişafına geniş kontekstdə baxırıq. Sahibkarlığın 
təşviqi, sahibkarlar üçün əlverişli şəraitin, gözəl sərmayə 
mühitinin yaradılması, yersiz yoxlamalardan sizi qorumaq, 
Azərbaycanda sahibkarlardan ötrü sözün əsl mənasında gözəl 
şərait yaratmaq bizim üçün əsas, prioritet məsələlərdir. Ancaq 
bununla yanaşı, əlbəttə, ilkin kapital olmadan hansısa bir işi 
başlamaq çətindir, yaxud da, ümumiyyətlə, mümkün deyildir. 
Özü də nəzərə alsaq ki, Azərbaycan ancaq son 15 il ərzində 
müstəqil respublika kimi yaşayır. Azərbaycanda bazar 
iqtisadiyyatı prinsipləri tətbiq edilir, amma nə qədər ki, tam 
bərqərar olunmayıb, əlbəttə, ilkin kapital mövzusu aktuallaşır. 
Kreditlərin güzəştli şərtlərlə verilməsi bu məqsədi güdür. Həm 
bu ilkin kapital çox təmiz kapital olur, heç kimdə şübhə 
doğurmur, eyni zamanda, dövlət öz tərəfindən sahibkarlara 
köməyini göstərir. 
Bildiyiniz kimi, ayrılan məbləğlər ildən-ilə artır. Bu ilin 
büdcəsindən təxminən 100 milyon dollar həcmində kreditlər 
ayrılacaqdır. Biz gələn il bunu artıracağıq. Bildiyiniz kimi, biz 
bu kreditlərin həcmini ildə təxminən 2 dəfə artırırıq. Bizim 
iqtisadi potensialımız möhkəmləndikcə, büdcəmiz artdıqca, 
əlbəttə, bu məqsədlərə ayrılan vəsaitlər də artacaqdır. Birinci 
mərhələdə biz çalışırdıq ki, ayrılan kreditlərin həcmi çox böyük 
 176 
olmasın, yəni çox sahibkarı əhatə etsin. Ancaq indi görürük ki, 
Azərbaycanın inkişafı yeni yanaşmalar tələb edir və az vəsaitlə 
böyük işlər görmək mümkün deyildir. Ona görə biz kreditlərin 
yuxarı həddini qaldırdıq. Biz başlayanda bu, təxminən 100 min 
dollar təşkil edirdi. İndi 3 milyona yaxındır və böyük layihələr 
həyata keçirmək mümkündür. Sadəcə olaraq, siz gərək öz 
layihələrinizi təqdim edəsiniz, onları əsaslandırasınız. Əlbəttə, 
texniki-iqtisadi əsaslandırma böyük layihələr üçün nəzərdə 
tutulmalıdır və müvafiq banklar vasitəsilə bu kreditlər 
veriləcəkdir. Sahibkarlığın inkişafı hər bir ölkənin inkişafında 
ən mühüm rol oynayır. 
Bizdə özəlləşdirmə prosesi daha da sürətlə getməlidir. Özəl 
sektor daha da sürətlə formalaşmalıdır. İndi ümumi daxili 
məhsulda özəl sektorun payı 75 faizdir. Bu, yüksək göstəricidir. 
Amma daha da yüksək ola bilər. Çünki inkişaf etmiş ölkələrin 
təcrübəsinə nəzər salsaq görərik ki, harada inkişaf var, orada 
uğur var. O ölkələrdə ki, birinci növbədə, özəl sektor inkişaf 
edir və ikinci növbədə, kiçik və orta sahibkarlıq inkişaf edir. 
Dünyanın ən inkişaf etmiş ölkələrinin iqtisadiyyatında ən böyük 
çəkiyə malik olan məhz kiçik və orta sahibkarlıqdır. 
Azərbaycan bu yolu tutubdur. 
Əlbəttə ki, ölkəmizdə genişmiqyaslı layihələr – ölkəmiz 
üçün, bölgə üçün, dünya üçün əhəmiyyətli neft-qaz layihələri, 
digər böyük infrastruktur layihələr həyata keçirilir. Kənd 
təsərrüfatında artıq böyük müəssisələr tikilir, istifadəyə verilir. 
Bu yaxınlarda bölgənin ən müasir, ən böyük şəkər zavodu 
tikilib istifadəyə verilmişdir. Bütün bunlar böyük investisiya 
tələb edən müəssisələrdir. 
Ancaq bununla yanaşı, kiçik və orta sahibkarlığın inkişafı hər 
bir ölkə üçün, o cümlədən Azərbaycan üçün lazımdır. Bunun həm 
böyük iqtisadi mənası var, eyni zamanda, sosial mənası var. Çünki 
biz xalq üçün işləyirik, xalq üçün çalışırıq. Biz istəyirik ki, 
sahibkarlara köməyimiz, eyni zamanda, ölkədə mövcud olan sosial 
problemləri də həll etsin, işsizlik, yoxsulluq aradan qaldırılsın. Siz 
müəssisələrinizdəki işçilərə yüksək maaş verəsiniz. Azərbaycanda 
 177 
minimum əməkhaqqı ildən-ilə qalxır və qalxacaqdır. Siz də buna 
hazır olmalısınız. Vaxt gələcək, Azərbaycanda minimum 
əməkhaqqı yüksək olacaqdır. Siz də məcbur olub o minimum 
əməkhaqqını işçilərə verməlisiniz. Bu, eyni zamanda, ölkənin 
sosial problemlərini həll edir. Siz də buna maraqlısınız, biz də 
maraqlıyıq. Biz dövlət kimi, siz sahibkarlar kimi. Çünki insanların 
alıcılıq qabiliyyəti artdıqca, sizin istehsal etdiyiniz məhsullar daha 
da sürətlə satılacaqdır. Siz öz sahələrinizi genişləndirəcəksiniz, 
daha da çox vergi ödəyəcəksiniz. O vergilər büdcəyə daxil olacaq, 
yeni infrastruktur layihələr icra olunacaqdır. 
Mən bu gün Şəkidə elektrik stansiyasının tikintisi ilə tanış 
oldum. Böyük bir region üçün layihədir. Bütün regionu elektrik 
enerjisi ilə təmin edəcəkdir. Elektrik enerjisinin olmadığı yerdə 
heç bir müəssisəni genişləndirmək, yaratmaq mümkün deyildir. 
Əgər elektrik enerjisi fasilələrlə verilirsə, əgər məhdudiyyət 
qoyulursa, heç bir müəssisəni inkişaf etdirmək mümkün 
deyildir. Şəki elektrik stansiyası bütün bölgəyə xidmət edəcək, 
Şəki, Oğuz, Zaqatala, Qax, Balakən rayonlarını enerji ilə təmin 
edəcəkdir. Eyni zamanda digər bölgələrə elektrik enerjisi daha 
böyük həcmdə veriləcəkdir. 
Dövlət öz üzərinə düşən vəzifəni icra edir. Sahibkarlara 
yaxşı şərait yaradır. Bilirsiniz ki, mənim sahibkarlarla görüş-
lərim tez-tez olur. Həmişə mən öz dəstəyimi verirəm. Bütün 
icra orqanlarına, xüsusilə yerli icra orqanlarına tapşırıram ki, 
sahibkarlara mane olmasınlar. Əksinə, kömək etsinlər, 
problemlərini həll etsinlər. Çünki bizim ölkəmizin gələcəyi 
bunu tələb edir. Ölkəmizin inkişafı ancaq bu yolla təmin oluna 
bilər. Kreditlər ayrılır, dövlət tərəfindən yeni infrastruktur 
yaradılır. İndi magistral yollar, kəndarası yollar salınır – bütün 
bunlar həm də sahibkarlığa xidmət edir. 
Bu diyar çox gözəl diyardır, çox zəngin, füsunkar təbiəti var. 
Turizmin inkişafına böyük diqqət göstərilməlidir. Amma yol 
yoxdursa, turizmi inkişaf etdirmək mümkün deyildir. Bu yolu 
siz tikə bilməzsiniz. Bu sizin işiniz deyil, bunu dövlət etməlidir 
və edir. Sizə vəsait ayrılır, bundan sonra da ayrılacaqdır. Yəni 
 178 
sahibkarlara yaxşı şəraitin yaradılması bizim üçün əsas 
məsələlərdən biridir. Sizdən də tələb olunur ki, öz işinizlə, 
əməyinizlə ölkə iqtisadiyyatına töhfə verəsiniz. Yaxşı, müasir 
tələblərə cavab verən müəssisələr yaradasınız, onları yaxşı 
işlədəsiniz, işçilərə yaxşı əməkhaqqı verəsiniz. Onların iş şəraiti 
yaxşı olmalıdır, məişət problemləri də həll edilməlidir. 
Azərbaycanda biznesin aparılması yüksək səviyyədə olmalıdır. 
Bunu dünyada mövcud olan meyarlar tələb edir. Biz isə 
istəyirik ki, Azərbaycan müasirləşsin, dünyanın ən qabaqcıl 
texnologiyaları ölkəmizdə tətbiq olunsun. Azərbaycanda 
yaradılan yeni müəssisələr dünya standartlarına cavab versin. 
Məhsullar daxili tələbatı ödəsin və əgər keyfiyyət imkan 
verərsə, xaricə də ixrac olunsun. 
Azərbaycanın çox gözəl gələcəyi var. Bizim təbii sərvət-
lərimiz iqtisadiyyatımıza böyük dəstəkdir, böyük təkandır. Belə 
gözəl şəraitdən istifadə etmək lazımdır. Prezident sahibkarları 
dəstəkləyir. İcra orqanlarına tapşırıq vermişəm ki, heç bir 
müdaxilə etməsinlər, əksinə, kömək etsinlər. 
Büdcəmiz ildən-ilə artır, kreditlərin həcmi də artır. Bil-
mirəm, hansı başqa ölkədə sahibkarlara yardım məqsədi ilə 
büdcədən xüsusi vəsait ayrılır. Mən bilmirəm, bəlkə haradasa 
var, amma hər halda, bu, kütləvi xarakter daşımır. Yerli 
infrastrukturun yaranması da sizə, elə bil ki, yeni şərait yaradır. 
Siz də bütün bu gözəl imkanlardan istifadə etməlisiniz və yeni 
müəssisələr, fabriklər, zavodlar tikməlisiniz. Əgər haradasa sizi 
sıxışdırırlarsa, sizə imkan vermirlərsə və ya süni maneələr 
yaradırlarsa, yaxud da kimsə biznesinizə şərik olmaq istəyirsə, 
siz gərək susmayasınız. Siz gərək öz səsinizi qaldırasınız, fəal 
olasınız, müvafiq orqanlara müraciət edəsiniz. Əgər onlardan 
cavab gəlməsə, mənə müraciət edin. Mən sizin arxanızda 
durmuşam, sizi dəstəkləyirəm və siz də bu gözəl imkanlardan 
istifadə etməlisiniz. 
Mən şübhə etmirəm ki, Azərbaycanın davamlı iqtisadi 
inkişafı çox uğurlu olacaqdır. Bütün imkanlar var, regionların 
sosial-iqtisadi inkişafı proqramı uğurla icra edilir, sahibkarlıq 
 179 
inkişaf edir. Əminəm ki, yaxın gələcəkdə Azərbaycan 
sahibkarları daha da böyük nailiyyətlər qazanacaqlar və doğma 
Vətənimizi inkişaf etdirəcəklər. Bu işdə sizə uğurlar 
arzulayıram. 
 
* * * 
 
Sonra Azərbaycan  prezidenti İlham Əliyev regiondan olan 
11 sahibkara kreditlərin ayrılması barədə Sahibkarlığa Kömək 
Milli Fondunun qərarını təqdim etdi. 
Görüşdə müvəkkil bankların rəhbərləri də iştirak edirdilər. 
Sahibkarlar adından çıxış edən Kifayət Niftəliyeva dövlətimizin 
başçısının Şəki–Zaqatala iqtisadi zonasının iş adamları ilə 
keçirdiyi bu görüşün ölkədə sahibkarlığın inkişaf etdirilməsi 
baxımından son dərəcə əhəmiyyətli olduğunu bildirdi. O, yerli 
sahibkarların yalnız Azərbaycan dövlətinə və şəxsən prezidentə  
arxalandıqlarını, onlara göstərilən etimadı isə faydalı 
sahibkarlıq fəaliyyətləri ilə dogruldacaqlarını bildirdi. 
Dövlətimizin başçısı görüşə yekun vurdu. 
 
YEKUN NİTQİ 
 
Mən çox şadam ki, bizim bu tədbirimiz, görüşümüz Şəki 
Olimpiya İdman Kompleksində keçirilir. Bildiyiniz kimi, bu 
kompleks 2002-ci ildə Milli Olimpiya Komitəsi tərəfindən tikilib 
istifadəyə verilmişdir. O vaxt, əlbəttə, biz fikirləşə bilməzdik, 
yəni ağlımıza da gələ bilməzdi ki, bu kompleksdə, həm də bu 
bölgədə sahibkarlığın inkişafına dair görüş keçiriləcəkdir. Biz bu 
kompleksi ancaq idman məqsədi ilə tikdirmişdik. İndi isə bu, 
başqa məqsədlərə də gözəl xidmət edir. 
Onu deyə bilərəm ki, Şəki Olimpiya İdman Kompleksi son 
illərdə, 2002-ci ilə qədər burada tikilən ən böyük obyektlərdən 
biridir və bəlkə də ən böyüyüdür. Mən hesab edirdim ki, burada 
həm idman daha da sürətlə inkişaf edəcək, eyni zamanda, bu 
kompleksin tikintisi turizmin inkişafına xidmət göstərəcəkdir. 
 180 
Bütövlükdə bu, Şəkinin müasirləşməsi üçün, öz tarixi simasını 
saxlamaq şərti ilə abadlaşması üçün yaxşı bir nümunə ola bilər. 
Bu gün onu da qeyd etmək istəyirəm, Şəkidə olarkən görürəm 
ki, burada quruculuq-abadlıq işləri çox yaxşı səviyyədə gedir. 
Binalar təmir olunur, yeniləri tikilir, Azərbaycan memarlığının ən 
gözəl nümunələrindən biri olan Xan sarayı – mən bu gün orada 
oldum – təmir edilibdir. Başqa planlarımız olan digər binalar da 
təmir olunmalıdır. Şəkidə gördüm ki, yollar salınır, səliqə-
sahman var, abadlıq-quruculuq işləri var. Şəki çox gözəl 
şəhərdir, qədim şəhərdir. Əlbəttə, biz çalışmalıyıq ki, bu şəhəri 
həmişə belə abad vəziyyətdə saxlayaq. 
Digər rayonlarda – Balakən, Zaqatala və Qaxda olarkən 
orada da gedən işlərlə tanış oldum. Yerli orqanlara tövsiyə 
edirdim ki, xarici görünüşə də diqqət göstərsinlər. Harada 
ehtiyac varsa, qədim binalar təmir olunmalıdır. Çünki bu bizim 
tarixi irsimizdir, mədəniyyətimizdir, bizim tariximizdir. Biz 
gərək bunu qoruyaq, saxlayaq. 
Xüsusilə nəzərə alsaq ki, indi əlavə vəsait də var, büdcəmiz 
də artıbdır, bu məqsədlərə böyük diqqət göstərilməlidir. Bütün 
küçələrə yeni asfalt salınmalıdır, binalar rənglənməlidir, harada 
ehtiyac varsa, təmir olunmalıdır. Yeni binalar gözəl zövqlə 
tikilməlidir. Buna xüsusi diqqət göstərmək lazımdır. Çünki bu 
bölgənin özünəməxsus çox gözəl əlamətləri, xüsusiyyətləri var. 
Bu bölgə Azərbaycanın çox gözəl guşəsidir. Burada təbii 
gözəllik çox cəlbedicidir. 
Eyni zamanda, bu gözəl abadlıq işlərini görəndə mən çox 
sevinirəm və sahibkarları da buna dəvət edirəm. Bəzi hallarda 
olur, görürsən ki, özünə gözəl müəssisə, yaxud da ev tikdirir, 
imarət tikdirir, amma onun ətrafı çox bərbad vəziyyətdədir. Biz 
gərək bu məsələlərə diqqət yetirək. Siz də çalışın ki, 
yaradacağınız müəssisələr bizim ümumi konsepsiyaya uyğun 
olsun. Əgər haradasa bina tikiləcəksə, gərək bunun xarici 
görünüşü gözəl olsun, zövqlə tikilsin ki, ölkəmiz daha da 
gözəlləşsin, şəhərlərimiz daha da abadlaşsın. 
 181 
Sizi bir daha salamlayıram, sağ olun. Əminəm ki, bu 
kreditlərdən səmərəli istifadə edəcəksiniz və gələcəkdə bu 
kreditlərin həcmi artacaqdır. Mən sizə söz verirəm. Sağ olun. 
 182 
 
AZƏRBAYCAN PREZİDENTİ İLHAM ƏLİYEV 
ŞƏKİ ŞƏHƏRİNDƏ 
13 aprel 2006-cı il 
Kiş kənd orta məktəbi ilə tanışlıq 
Azərbaycan prezidenti İlham Əliyev aprelin 13-də Şəki 
rayonunda Heydər Əliyev adına 1 nömrəli Kiş kənd orta 
məktəbi ilə tanış olmuşdur. 
Məktəbin pedaqoji kollektivi və şagirdlər prezident İlham 
Əliyevi və xanımı Mehriban Əliyevanı böyük hörmətlə, gül-
çiçəklə qarşıladılar. 
Prezident İlham Əliyev xanımı ilə xalqımızın ümummilli 
lideri Heydər Əliyevin məktəbin qarşısındakı büstünün önünə 
gül qoydular. 
Azərbaycan prezidenti «Heydər Əliyev Şəkidə» adlı 
fotoguşəyə baxdı, məktəbin dəhlizlərində, hər bir sinif otağında 
asılmış və ulu öndərin uşaqlıq, gənclik illərinə, siyasi 
fəaliyyətinə, təhsilə qayğısına aid fotoşəkillərə baxdı. Prezident 
Heydər Əliyevin iştirakı ilə 2002-ci ilin noyabrında Şəkidə 
keçirilən müşavirədə ulu öndərin bu məktəbin tikilməsi barədə 
çıxışı və verilən qərar səsləndirildi. 
Məktəbin direktoru Müzəkkil Qarayev prezident İlham 
Əliyevə məlumat verdi ki, Kiş kənd orta məktəbinin məzunları 
arasında görkəmli insanlar var və onlar Azərbaycan elmi üçün 
böyük xidmətlər göstərmişlər. Məktəbin keçən il istifadəyə 
verilmiş yeni binasında 87 sinif otağı, idman zalı,  kitabxana, 
kompüter, tibb otaqları var. 600-dən çox şagirdin təhsil aldığı 
məktəbdə 80 müəllim və 20-dək texniki işçi çalışır. 
Prezident İlham Əliyev məktəbin sinif və kompüter 
otaqlarını gəzdi, şagirdlərlə söhbət etdi, onların təhsilləri ilə 
 183 
maraqlandı, yaxşı oxumalarını arzulayaraq, bunun üçün hər 
cür şəraitin yaradılacağını bildirdi. 
Müəllimlər prezidentə təşəkkür edərək, ucqar kəndlərdə belə 
təhsil ocaqlarının tikilməsini gələcək nəsillərə göstərilən qayğı 
kimi qiymətləndirdilər və dedilər ki, bu məktəbdə ulu öndərin 
xatirəsi yaşayır və daim yaşayacaqdır. Kəndimizin elektrik 
enerjisi, su, rabitə ilə təmin edilməsində, tibb, təhsil, mədəniyyət 
ocaqlarının yaradılmasında bilavasitə qayğısı olmuşdur. 
Prezident İlham Əliyev Kiş kəndinə qazın müntəzəm veril-
məsi ilə bağlı məsələnin də həll olunacağını bildirdi. 
 
Qədim Alban məbədi ilə tanışlıq 
 
Azərbaycan prezidenti İlham Əliyev və xanımı Mehriban 
Əliyeva aprelin 13-də Kiş kəndindəki qədim Alban məbədində 
də oldular. 
Mədəniyyət və Turizm naziri Əbülfəs Qarayev, məbədin 
direktoru İlhamə Hüseynova prezident İlham Əliyevi, xanımını 
səmimiyyətlə qarşıladılar. Bildirildi ki, kəndin Maflar 
məhəlləsində yerləşən məbədin ətrafındakı divarların qalıqları 
bəzi yerlərdə indi də qalmaqdadır. Erkən orta əsrlərdə Qafqaz 
Albaniyasında xristianlığın mərkəzlərindən olan Kişdə (Qişdə) 
tikilmiş IV əsrə aid məbəd tarixi abidə kimi dövlət tərəfindən 
qorunur. Məbədin günbəzi iç tərəfdən metal pulları cəzbetmə 
xüsusiyyətinə malikdir. Bu cür magik xüsusiyyətinə görə bura 
müqəddəs yerlərdən biri hesab olunur. Yerli əhali arasında 
deyirlər ki, buraya ziyarətə gələn şəxs ürəyində bir niyyət tutur, 
onun yapışdırmaq istədiyi pulu divar cəzb edərsə, niyyəti baş 
tutmuş hesab olunur. 
Prezident İlham Əliyev və Mehriban xanım da ürəklərində 
niyyət tutaraq, metal pulu divara yapışdırdılar. 
Prezident İlham Əliyev orta əsrlərə aid qəbirlərə, Kiş kəndi 
ərazisində tapılmış maddi-mədəniyyət nümunələrinə, Yaloylutə-
pə mədəniyyətinə aid tapıntılara, Qafqaz Albaniyasının tarixi 
xəritəsinə baxdı. 
 184 
Məlumat verildi ki, məbədin həyətində uzunluğu  2, eni isə 1 
metrdən çox olan yastı daş vardır. Yerli camaat yeriməyən, dil 
açmayan və ya şikəstliyi olan uşaqları bu daşın üstündə 
oturtmaqla onları ruhi və cismani xəstəliklərdən xilas etməyin 
mümkün olduğunu bildirir. 
Sonra prezident İlham Əliyev məbədin həyətində qədim 
dövrün memarlıq abidələrinə aid yaradılmış xüsusi guşələrə, 
Kiş məbədinin müxtəlif dövrlərdəki vəziyyətini əks etdirən 
maketlərə də tamaşa etdi. Bildirildi ki, sovet dövründə alban 
məbədində təmir işləri aparan erməni mənşəli bərpaçılar bu 
abidəyə süni düzəlişlər edərək saxtalaşdırmışlar. Lakin Nor-
veçdən dəvət olunmuş mütəxəssislər araşdırma apardıqdan 
sonra bu məbədin əvvəlki görkəmi bərpa edilmişdir. 
Prezident İlham Əliyev və xanımı burada çay süfrəsinə dəvət 
olundular, məbədə aid fotoalboma baxdılar.  
 
Prezident İlham Əliyevin fəxri qonaqlar kitabına yazdığı 
ürək sözləri: 
«Kiş kəndində yerləşən qədim Alban məbədi dünya əhə-
miyyətli tarixi abidədir. Azərbaycanın qədim tarixi öyrənilməli 
və dünya ictimaiyyətinə təqdim edilməlidir. 
Ölkəmizin tarixi abidələrini qorumaq və bərpa etmək döv-
lətimizin borcudur. 
Bütün dinlərin tarixi və mədəniyyət abidələri bizim üçün 
əzizdir. 
 
İLHAM ƏLİYEV 
Azərbaycan Respublikasının Prezidenti 
13.04.2006-cı il». 
 185 
 
 
 
AZƏRBAYCAN PREZİDENTİ İLHAM ƏLİYEVİN 
SƏDRLİYİ İLƏ ŞƏKİ–ZAQATALA BÖLGƏSİNİN 
SOSİAL-İQTİSADİ İNKİŞAFINA HƏSR OLUNMUŞ 
MÜŞAVİRƏDƏ NİTQ 
 
Şəki Şəhər İcra Hakimiyyəti 
 
13 aprel 2006-cı il  
 
İki gündür ki, mən bu bölgədəyəm, vəziyyətlə tanış olu-
ram, görüşlər keçirirəm, müxtəlif sənaye, turizm obyektləri ilə 
maraqlanıram, tanış oluram. Bütövlükdə, deyə bilərəm ki, 
bölgədə regionların sosial-iqtisadi inkişafı proqramı uğurla icra 
edilir. 
Bu səfərin əsas məqsədi ondan ibarətdir ki, biz görülən işlərə 
qiymət verək, onları təhlil edək və əlavə tədbirlər haqqında 
müvafiq tapşırıqlar və qərarlar verək. Həyat bunu tələb edir. 
Çünki həyat yerində durmur. Regionların sosial-iqtisadi inkişafı 
proqramı iki ildən çoxdur ki, qəbul edilibdir. Əlbəttə, yeni 
problemlər, yeni məsələlər üzə çıxır. Biz gərək bunlara operativ 
reaksiya verək və mövcud olan problemlərin aradan 
qaldırılması üçün dərhal tədbirlər görək. 
Son iki il ərzində, regionların inkişafı proqramının təs-
diqindən sonra region üçün əhəmiyyətli və onun gələcəyini 
təmin edən mühüm qərarlar qəbul edilmişdir. Onlardan biri 
Şəkidə tikilən elektrik stansiyası barədədir. Regionların inkişafı 
proqramında stansiya nəzərdə tutulmurdu. Bu yaxınlarda bizim 
qəbul etdiyimiz qərara əsasən müxtəlif bölgələrdə, o cümlədən 
Şəkidə stansiya tikilməyə başlandı. Stansiyanın tikintisi 
bölgənin enerjiyə olan tələbatını tam ödəyəcəkdir. Bu, gələcəyə 
yönəldilib, yəni bölgənin gələcək inkişaf perspektivini də 
müəyyən edəcəkdir. 
 186 
Bilirsiniz ki, mənim göstərişimlə bir müddət bundan əvvəl, 
demək olar ki, bütün bölgələrdə yeni tibb ocaqları tikilməyə 
başlandı. Müxtəlif bölgələrdə tikinti artıq başlayıbdır. O cüm-
lədən bu günlərdə həm Balakəndə böyük xəstəxananın tikin-
tisinə başladıq, həm də Zaqatalada müasir müalicə-diaqnostika 
kompleksinin təməlini qoyduq. Bu bir daha onu göstərir ki, 
bizim siyasətimiz sosialyönümlü siyasətdir. Əlbəttə, biz 
iqtisadiyyatın inkişafına çox çalışırıq və qəbul edilmiş bütün 
proqramların məqsədi bundan ibarətdir. Ancaq bütün bu işlərlə 
yanaşı, biz gərək insan amilini də unutmayaq. Çünki biz xalq 
üçün işləyirik, xalq üçün yaşayırıq. Xalqın da müasir tibbi 
xidmətə böyük ehtiyacı vardır. 
Bütövlükdə, səhiyyə sisteminin müasirləşməsi, orada vəziy-
yətin sağlamlaşdırılması çox vacibdir. Müalicə-diaqnostika 
mərkəzlərinin tikintisi bu məqsədi güdür və bunu təmin 
edəcəkdir. Bundan əlavə, biz 2004-cü ilin fevralında proqramı 
qəbul edərkən məktəb tikintisi geniş şəkildə nəzərdə 
tutulmurdu. Ancaq son bir il ərzində Azərbaycanda 300-dən çox 
yeni məktəb tikilib və bu proqram davam etdirilir. Bu il də 100-
dən çox məktəb tikilməlidir və biz bütövlükdə bütün məktəb 
infrastrukturunu yeniləşdirməliyik. Uşaqlar müasir məktəblərdə 
oxumalıdırlar, lazım olan bütün avadanlıq, ləvazimat, binalarda 
istilik sistemi olmalıdır. Mən bunu ona görə deyirəm ki, bütün 
bu məsələlər regionların sosial-iqtisadi inkişafı proqramında 
nəzərdə tutulmurdu. Bəlkə də bunun təbii səbəbləri var, bəlkə 
də müəyyən subyektiv məqamlar da var. Ancaq bütün bu 
yeniliklər artıq reallıqdır. Bizim məqsədimiz, ilk növbədə, 
proqramda təsdiq edilmiş məsələləri həyata keçirmək, eyni 
zamanda, yeni meydana çıxan və sonradan qəbul edilmiş 
qərarlar əsasında lazımi infrastrukturu və obyektləri 
yaratmaqdır. 
Ona görə mən istəyirəm ki, bugünkü müşavirədə biz hər iki 
məsələyə toxunaq. İlk növbədə, görülən işlərdən danışaq, gərək 
həm proqramda nəzərdə tutulmuş, həm də diqqətdən kənarda 
qalmış məsələlər həll olunsun. Mən həmişə deyirəm, əgər hər 
 187 
bir rayonun problemi həll olunarsa, ölkənin problemləri də həll 
edilər. 
Bütövlükdə demək istəyirəm ki, bölgənin inkişafı çox 
müsbətdir. Mən bu rayonlarda, şəhərlərdə olarkən burada gedən 
abadlıq işləri ilə də maraqlanıram. Görürəm ki, səliqə-sahman 
var, abadlıq işləri görülür. Misal üçün, mən xüsusilə Şəki 
şəhərini qeyd etmək istəyirəm. Burada çox böyük abadlıq işləri 
görülübdür, binalar təmir olunur, yollar, gözəl parklar 
salınır.Bu, başqa rayonlarda da var. Amma gərək daha da 
sürətlə getsin. 
İndi biz müasir dövlət qururuq. Bütün infrastruktur müasir 
standartlara cavab verməlidir. Mövcud olan binalara da əl 
gəzdirmək, təmir etmək lazımdır ki, abadlıq olsun. Xüsusilə 
nəzərə alsaq ki, bu bölgənin çox gözəl təbiəti, təbii şəraiti var. 
Bu gözəl təbiət özlüyündə hər bir kəndə, hər bir şəhərə yaraşıq 
verir. Müasir yanaşma olmalıdır. Yeni binalar gərək böyük 
zövqlə tikilsin, yəqin ki, istifadəsiz olan binalar sökülməlidir, 
daxmalar qalmamalıdır. Yəni ümumi görünüşə xələl gətirən 
yarımçıq tikililər, yaxud da 20–40 il bundan əvvəl tikilmiş 
yararsız binalar – əlbəttə, onlar əgər istifadəsizdirsə – 
sökülməlidir. Yeni infrastruktur yaradılmalıdır. 
 
Müşavirədə Şəki Şəhər İcra Hakimiyyətinin başçısı Nazim 
İbrahimov, Zaqatala Rayon  İcra Hakimiyyətinin başçısı Asif 
Əsgərov, Balakən Rayon İcra Hakimiyyətinin başçısı Asif 
Məmmədov, Qax Rayon  İcra Hakimiyyətinin başçısı Abbas 
Göyüşov çıxış etdilər. 
 
YEKUN   NİTQİ 
 
Qaldırdığınız məsələlər həm ümumi xarakter daşıyır, eyni 
zamanda, hər bir rayona aid olan problemlər var. Ümumi 
problemlərdən biri də, əlbəttə, su təchizatı və kanalizasiya 
xətlərinin nasaz vəziyyətdə olmasıdır. Deyə bilərəm ki, bu, 
bütün respublikada ciddi narahatlıq doğuran bir məsələdir. Bu 
məsələ ilə məşğul oluruq, müvafiq göstərişlər verilibdir. 
 188 
Əlbəttə, bu zonaya aid olan məsələlər də təhlil ediləcək və əlavə 
tədbirlər planı hazırlanacaqdır. 
Bununla yanaşı, qazla təminat. Uzun illər Azərbaycan 
rayonları qazsız qalmışdır. Təxminən 2001-ci ildən başlayaraq, 
yeni proqram icra olunmağa başladı. Demək olar ki, indi bütün 
rayon mərkəzləri qazla təmin olunur. Bu təminat haradasa 100 
faiz, haradasa 50 faizdir. Qaz verilir. Amma kifayət qədər verə 
bilmirik, çünki imkanımız yoxdur. Ona görə ki, hələlik 
Azərbaycanda qaz hasilatı bizim daxili tələbatımızı ödəmir. Biz 
məcbur oluruq xaricdən, Rusiyadan ildə 4 milyard 500 milyon 
kubmetr qaz alırıq. Qazın alınmasına Azərbaycan dövləti yeni 
qiymətlə təxminən 500 milyon dollar pul ödəyir. Ancaq siz də 
bunu yaxşı bilirsiniz ki, əhalidən və müəssisələrdən bu pulu 
yığmaq mümkün deyildir. Heç bir ölkədə bu qədər dotasiya heç 
kimə verilmir. Müqayisə üçün deyə bilərəm ki, bizimlə qonşu 
ölkələrdə əhaliyə verilən qazın min kubmetrinin qiyməti, 
məsələn, Gürcüstanda 190 dollar, Ermənistanda 160 dollardır. 
Azərbaycanda isə 50 dollardır, onun da cəmi 20 faizi yığılır. 
İndi təsəvvür edin, biz Rusiyaya 500 milyon dollar pul ödəyirik, 
oradan qaz alırıq. Onu əhaliyə paylayırıq, ancaq pulunu ala 
bilmirik. Yəni belə vəziyyət davam edə bilməz. Biz yaxşı başa 
düşürük ki, bu, çox ciddi sosial problemdir, sosial məsələdir. 
Ancaq biz gərək bu məsələdə də işimizi elə quraq ki, dövlətin 
üzərinə bu qədər yük düşməsin. 
İndi göstəriş vermişəm ki, ilin sonuna qədər Azərbaycanda, 
bütün ölkədə sayğacların quraşdırılması başa çatsın. «Azəriqaz» 
şirkətindən mənə verilən məlumata görə, ilin sonuna qədər 
təxminən 90 faiz abunəçi sayğacla təmin ediləcəkdir. Ondan 
sonra, əlbəttə ki, insanlar sərf etdikləri qazın pulunu 
ödəyəcəklər. İndi normativlər var, meyarlar var. Bu yaxınlarda 
maraqlandım, onları mənə verdilər. Bəlkə də 30–40 bənddən 
ibarət bir siyahıdır, cədvəldir – qış aylarında bu qədər, yay 
aylarında bu qədər ödəməlidir. Əgər onun sobası varsa bu 
qədər, yoxdursa bu qədər, pilətəsi varsa bu qədər. Bilirsiniz, bu, 
keçmişdən qalan yanaşmadır. Biz ona son qoymalıyıq. Mən 
 189 
Tarif Şurasına göstəriş verdim ki, o siyahı sadələşdirilsin. 
Sayğaclar tam quraşdırılmayana qədər insanlar bilməlidirlər ki, 
nəyin pulunu verirlər. Ancaq o da faktdır ki, bu gün 
Azərbaycanda qaz dotasiya ilə verilir. Əgər biz qazın həcmini 
artırmaq istəsək də buna imkan yoxdur. Çünki öz hasilatımız 
buna imkan vermir. 
Rusiyadan isə mövcud kəmər 4 milyard 500 milyon 
kubmetrdən çox qaz qəbul etməyimizə imkan vermir. 
Ancaq Azərbaycanın zəngin «Şahdəniz» qaz yatağı var, bu 
ilin sonunda istismara verilir. Bu il oradan bizə az miqdarda qaz 
veriləcəkdir. Gələn ildən isə, əlbəttə ki, daxildə istehlak olunan 
qazın həcmi artacaqdır. Bu məsələ ümumi xarakter daşıyır. Mən 
sadəcə olaraq, bunu bir də qeyd etmək istəyirəm ki, hamı 
bilməlidir – heç bir ölkə qazı dotasiya ilə vermir. Əksinə, qazı, 
məsələn, indi 110 dollara alır və 190 dollara satır. Biz isə 110 
dollara alırıq, 50 dollara satırıq. 50 dolların da ancaq 20 faizini 
yığırıq. Bu, böyük yükdür. Nəzərə alsaq ki, Azərbaycan özü də 
təxminən 4,5 milyard kubmetr qaz hasil edir və təbii ki, onun da 
dünya qiyməti var və o qaz da elə su qiymətinə satılır, görün 
ölkə bundan nə qədər çətinlik çəkir. 
Ümumi məsələlərə aid olan digər sahə, əlbəttə, sosial sahədir 
– məktəblər, xəstəxanalar. Uzun illər bu sahələrə investisiya 
qoymağa imkan yox idi. Çünki ölkəmizin iqtisadi vəziyyəti 
buna imkan vermirdi. İndi biz iqtisadiyyatımızı inkişaf 
etdirərək, 90-cı illərin ortalarından başlanmış iqtisadi islahatları 
davam etdirərək büdcəmizi artırırıq. 4 milyard dollarlıq  
büdcəmiz  var. Nəzərə alsaq ki, üç il bundan əvvəl 1 milyard 
dollar idi, bu, böyük rəqəmdir. Ancaq bizi tam qane edə bilmir. 
Ona görə bizim büdcəmiz ildən-ilə artacaq, özü də neftdən 
gələn pulun hesabına yox. Neftdən gələn pulun hesabına 
büdcəni artırmaq böyük məharət, yaxud da ağıl tələb etmir. 
Maliyyə nizam-intizamı möhkəmlənməlidir, əlavə resurslar işə 
salınmalıdır, vergi sistemində daha da ciddi işlər aparılmalıdır, 
burada, büdcənin xərclənməsində şəffaflıq olmalıdır. İndi deyə 
bilmərəm ki, bu, tam var. Ayrılan vəsaitdən səmərəli istifadə 
 190 
edilməlidir. Mən bilirəm ki, ayrılan vəsaitdən bəzi hallarda 
səmərəli istifadə etmirlər və digər xoşagəlməz hallar baş verir. 
Bunun qarşısı alınmalıdır. 
Azərbaycan artıq dünya iqtisadiyyatına qovuşur. Dünya 
iqtisadiyyatı şəffaflığı tələb edir. Biz hasilat sənayesində bey-
nəlxalq şəffaflıq təşəbbüsünə qoşulan ilk ölkəyik. O proqramda 
iştirak edən ölkələr arasında liderik. Bu yaxınlarda Böyük 
Britaniyanın Dövlət katibi bu məsələ ilə əlaqədar mənə 
məktubla müraciət etmişdi. Orada yazmışdı ki, Azərbaycan 
hasilat sənayesində şəffaflıq təşəbbüsünün iştirakçıları arasında 
lider dövlətdir və Azərbaycanın təcrübəsi öyrənilməlidir. Bunu 
biz yaratmışıq. Çünki bu şəffaflıq ilk növbədə, bizə lazımdır. 
Biz bunu nə qədər təmin etsək, bizim o qədər vəsaitə də 
qənaətimiz olacaq, əlavə imkanlarımız da yaranacaqdır. Ona 
görə büdcə də artacaqdır. 
Gələn il, indi rəqəmi demək istəmirəm – bu barədə höku-
mətə tapşırıq vermişəm – amma yenə də büdcənin kəskin 
şəkildə artımı nəzərdə tutulur. Belə olan halda, rayonlara 
ayrılacaq vəsaitin həcmi də artacaqdır. O vəsaitdən səmərəli 
istifadə etmək sizdən asılıdır. Bu gün mənə dediyiniz məsələlər, 
onların böyük hissəsi məhz o vəsaitin hesabına həll olunmalıdır. 
Biz bu işlərin bəzilərini bu il başlamalıyıq. Təxirəsalınmaz 
tədbirlər görülməlidir. Mən əlavə vəsait ayıracağam. Sonra siz 
bütün təklifləri Zeynal Nağdəliyevə təqdim edin. Biz onları 
ümumiləşdirib əlavə tədbirlər haqqında proqram qəbul 
edəcəyik. Ancaq əsas işləri gələn il və 2008-ci ildə görməliyik. 
Yol tikintisi də geniş proqramdır. Əgər yol yaxşı olmasa, heç 
bir infrastrukturu inkişaf etdirmək mümkün olmayacaq, turizm 
mümkün olmayacaqdır. Xüsusilə bu bölgədə, çünki bura 
Azərbaycanda ən gözəl turizm imkanlarına malik olan bölgədir. 
Burada hər tərəf turizm zonasıdır, hər tərəf çox gözəl təbiətdir. 
Ancaq infrastruktur olmalıdır. Mehmanxana, turizm mərkəzi, 
istirahət, müalicə zonaları olmalıdır. Bunu, təbii ki, özəl sektor 
etməlidir. Amma bunu təşkil etmək üçün elektrik enerjisini 
dövlət təmin etməlidir, yolu, su xəttini, qaz xəttini dövlət 
 191 
çəkməlidir. Ona görə, qaldırdığınız məsələləri ayırmalıyıq ki, 
hansını dövlət hesabına, hansını özəl sektorun hesabına 
etməliyik. 
Özəl sektorun hesabına görüləcək işlərə biz bilavasitə qarışa 
bilmərik. Özəl sektora nə edə bilərik? Kredit verə, yardım edə, 
onlara şərait yarada bilərik. Mən bu gün Şəkidə bu bölgədən olan 
sahibkarlarla görüş keçirmişəm. Artıq kreditlərin birinci mərhələsi 
başlanıbdır. Daha da böyük həcmdə kreditlər veriləcəkdir. Ölkə 
üzrə bu il sahibkarlara təxminən 100 milyon dollar kredit 
veriləcəkdir. Keçən il 50 ya 40 milyon idi. Bu il 100 milyondur, 
gələn il yəqin ki, 150 milyon, bəlkə də 200 milyon olacaqdır. 
Sahibkarlar da bu pulu səmərəli istifadə etməlidirlər. Əlbəttə, bu 
işdə İqtisadi İnkişaf Nazirliyi də onları istiqamətləndirməlidir. 
Çünki biz ölkəmizi düşünülmüş şəkildə inkişaf etdirməliyik. 
Kreditlər ölkəmiz üçün lazım olan sahələrə sərf olunmalıdır. Eyni 
zamanda, mən sizdən də tələb edirəm ki, bu işdə fəal iştirak edin. 
Çünki siz yaxşı bilirsiniz ki, rayonda hansı sahəyə daha çox pul 
qoymaq lazımdır, hansı sahə daha da sürətlə inkişaf etməlidir. Ona 
görə hökumət, kreditləri paylayan Sahibkarlığa Kömək Milli 
Fondu, İqtisadi İnkişaf Nazirliyi, sahibkarlar və yerli icra orqanları 
arasında çox geniş və ciddi əlaqələndirmə olmalıdır. Belə olan 
halda, biz sahibkarlığın inkişafına da nail olacağıq. Burada sizin 
qaldırdığınız məsələlər, misal üçün, emal müəssisələri 
Azərbaycana çox lazımdır. Deyirik ki, meyvələr xarab olur, bunu 
yetişdirənlər ziyan çəkirlər. 
Qax rayonu icra hakimiyyətinin başçısı qeyd etdi ki, fındıqla 
bağlı problem yoxdur. Çox gözəl. Çünki fındıq yəqin ki, çox da 
böyük emal tələb etmir. Onu yığırlar, satırlar, özü də tələbat 
olan məhsuldur. Əgər rayon əhalisinə 12 milyon dollar pul 
gəlibsə, əlbəttə ki, onların həyat səviyyəsi yaxşılaşacaqdır. 
Amma meyvə-tərəvəzi gərək emal edib satasan. Azərbaycanda 
artıq bir neçə yerdə müasir emal zavodları var. Bu bölgə üçün 
də lazımdır. Mən bilirəm ki, burada artıq bir neçəsi var, amma 
potensial daha da böyükdür. Ona görə biz gərək baxaq, o 
məhsul harada, hansı həcmdə buraxılmalıdır, oraya nə qədər 
 192 
investisiya qoyulmalıdır. Bəlkə də hansısa sahibkarlara, yaxud 
da şirkətlərə məqsədli şəkildə investisiya verilsin. Çünki bu 
həm də böyük sosial problemdir. İşsizliyin aradan qaldırılması 
üçün də bunun çox müsbət təsiri olacaqdır. 
Tütünçülüyün inkişafı çox böyük əhəmiyyət kəsb edir. Vaxtilə 
Azərbaycanda tütünçülük çox inkişaf etmişdir. Sovet İttifaqı 
dağılandan sonra və ümumiyyətlə, bizim iqtisadiyyat faktiki olaraq 
iflic vəziyyətinə düşmüşdü. Bu sahə də başlı-başına qalmışdı. İndi 
bunu dirçəltmək, yeni, müasir texnologiya tətbiq etmək böyük 
vəsait tələb edir. Deməli, biz onu araşdırmalıyıq ki, nə qədər vəsait 
tələb edir. Bəlkə tütünçülüyün inkişafına dair xüsusi bir proqram 
qəbul edək. Vaxtilə, ulu öndər Heydər Əliyev 70-ci illərdə 
respublikaya rəhbərlik etdiyi dövrdə xüsusi proqramlar qəbul 
olunurdu. Məsələn, üzümçülüyün inkişafı barədə. Üzüm istehsalı 2 
milyon tona qalxmışdı. Pambıq istehsalı 100 min tondan 1 milyon 
tona qalxmışdı. Çayçılıq, digər sahələr. Bu çox gözəl təcrübədir, 
çox səmərəli yanaşmadır. Biz bundan istifadə etməliyik. 
İndi bizim imkanlarımız getdikcə artır. Biz zəngin ölkəyə 
çevrilirik. Yenə də deyirəm, büdcə xərcləri artacaqdır. Gərək 
biz ondan məqsədyönlü şəkildə səmərəli istifadə edək və qeyri-
neft sektoruna, kənd təsərrüfatına yönəldək. Əhalinin 50 faizi 
kəndlərdə yaşayır. Deməli, kənd təsərrüfatına ən prioritet diqqət 
göstərilməlidir. Ona görə siz də bu məsələlərlə bağlı konkret 
təkliflər verin. Çünki mən bunun tərəfdarıyam ki, biz hər bir 
məsələyə konkret baxaq. Bütün bunlar olmalıdır və qısa müddət 
ərzində buna başlamalıyıq. 
Əlbəttə ki, sahilbərkitmə işlərinə də böyük diqqət göstə-
rilməlidir. Çünki bu bölgədə çaylar məcradan çıxandan sonra 
bütün əkin sahələrini məhv edir, insanların zəhməti faktiki 
olaraq itir. 
O ki qaldı məktəblərin, xəstəxanaların, idman kompleks-
lərinin tikintisinə, əlbəttə, biz bunu mərkəzləşmiş qaydada 
edəcəyik. Bu proqram var. Mən çalışıram ki, Azərbaycanda 
yararsız vəziyyətdə bir dənə də olsun xəstəxana, məktəb olma-
sın. Azərbaycanda 4500 məktəb var. Mənə verilmiş məlumata 
 193 
görə, onların 30 faizi, bəlkə də çoxu yararsız vəziyyətdədir. 
Yararsız vəziyyət deyəndə, hərənin öz anlayışı var. Mən isə 
istəyirəm ki, hər bir məktəb yüksək standartlara, dünya 
standartına cavab versin, bizim uşaqlarımız yaxşı şəraitdə 
oxusunlar. 
O cümlədən tibb məntəqələri. Mən Balakənə getməmişdən 
əvvəl vəziyyətlə tanış oldum. Siz bilirsiniz ki, Zaqatalada 
müalicə-diaqnostika mərkəzinin tikintisinə qərar vermişdik. 
Artıq orada işlər də başlanmışdı. Mən Zaqatalada olarkən onun 
təməl daşını qoydum. Amma bölgəyə səfərə çıxmamışdan əvvəl 
soruşdum ki, bəs Balakəndə vəziyyət necədir? Dedilər ki, 
faktiki olaraq Balakəndə yoxdur. Adam göndərmişəm, gedib 
Balakən xəstəxanasına baxıblar, dəhşətə gəliblər ki, burada 
adam necə müalicə oluna bilər. Ona görə dərhal göstəriş 
verdim. Son illər ərzində Azərbaycanda ən müasir, ən gözəl və 
ən böyük xəstəxana Balakəndə tikiləcəkdir. Çünki ən ucqar 
rayonlardan biridir, Bakıdan uzaqdır. Biz gərək sərhəddə 
yaşayan insanlara daha da böyük diqqət göstərək. Sərhəd 
rayonlarına daha da böyük diqqət, qayğı göstərilməlidir. Çünki 
onlar paytaxtdan uzaqda yerləşir. Gərək biz onların qayğıları ilə 
yaşayaq. Məhz orada  ən müasir səviyyədə infrastruktur 
yaradılmalı, məktəb, xəstəxana tikilməlidir. Amma desəm ki, 
ancaq Balakəndə vəziyyət belədir, düz olmaz, başqa rayonlarda 
da elədir. Xəstəxanalara vəsait qoyulmurdu. 
Mənim təşəbbüsümlə 2004-cü ildə səhiyyəyə ayrılan xərclər 
2003-cü ilə nisbətən 44 faiz, sonda isə 50 faiz artmışdı. O 
vəsaiti kim gördü?! Heç kim. Mən nə qədər artırırdım, o qədər 
də oğurlayırdılar. Mən nə qədər çalışırdım ki, xəstəxanaları 
təmir etsinlər, avadanlıq alsınlar, dərman alsınlar, gedib köhnə 
dərmanları alırdılar, hansı ki, onların müddəti bitibdir. O 
zəhərdir, dərman deyil. Beləliklə, korrupsiya ilə məşğul 
olurdular. Vəziyyət belədir. Biz gərək bunu necə var, elə də 
deyək. Biz bunu bilirik, insanlar bunu bilir. Səhiyyə elə sahədir 
ki, insanlar məcburdurlar mütəmadi qaydada təmasda olsunlar. 
Tibb məntəqəsi, xəstəxana, poliklinika və müalicə-diaqnostika 
 194 
mərkəzində gərək birinci, yüksək səviyyədə xidmət olsun, 
ikinci, dərman və avadanlıq olsun. Sağlamlıq insanın ən böyük 
nemətlərindən biridir. Ona görə bu məsələlərə kompleks şəkildə 
baxılır. Əlbəttə, imkan daxilində. Amma nəzərə alsaq ki, 
imkanımız artır, indi biz gərək o yüksək sürəti saxlayaq. 
Mən yenə də deyirəm, bütövlükdə razıyam ki, proqram necə 
icra olunur, hər bir regionda inkişaf gedir. Amma onu da 
bilirəm ki, sürət bizi tam qane edə bilməz. Bəzi yerlərdən mən 
çox razıyam, bəzi yerlərdən də razı deyiləm. Gərək biz bu sürəti 
artıraq. Əgər biz kiminsə yardımına, hansısa köməyə, yaxud da 
kreditə möhtac olsaydıq çətinlik olardı. Belə şey yoxdur. Biz 
heç kimdən asılı deyilik. Özümüz öz siyasətimizi aparırıq, 
imkanı özümüz yaradırıq. Heç kim gəlib bu imkanı bizə 
yaratmır. 
Ulu öndər Heydər Əliyevin tutduğu yol bu gün davam 
etdirilir. Əgər o vaxt neft müqaviləsi imzalanmasaydı, Azər-
baycanda tamamilə başqa mənzərə olacaqdı. Bu, cəsarət tələb 
edirdi, siyasət, müdriklik tələb edirdi. O bunu çətin şəraitdə 
Azərbaycan üçün etdi. Bu, uzun illər, onilliklər boyu ölkəmizin 
müstəqil həyatını müəyyən edəcəkdir. İndi iqtisadi 
imkanlarımız var, gərək biz o imkanlardan səmərəli istifadə 
edək. Belə olan halda, ilk növbədə, səhiyyə, təhsil, digər sosial 
məsələlər həllini tapmalıdır. Bu yaxınlarda maaşlar, pensiyalar 
da qaldırılacaqdır. İnsanların alıcılıq qabiliyyəti də artır. 
İşsizlik aradan qaldırılır. Mənə deyirlər, əvvəllər Bakıda 
işsiz adamlar müəyyən yerlərdə yığışırdılar. Onları müəyyən 
bağ işlərinə və yaxud da tikinti işlərinə aparırdılar. Çox ucuz 
qiymətə, köhnə manatla günü 10 min manata gedib işləyirdilər. 
İndi deyirlər, günü yeni manatla 20 manatdır. Yəni bu, 
təxminən 25 dollar edir. Bu onu göstərir ki, alıcılıq qabiliyyəti 
artır, nə qədər binalar, evlər, müəssisələr, şadlıq evləri tikilir. 
Bütün bunlar inkişafın göstəricisidir. 
Əlbəttə, pensiyalar, maaşlar qalxdıqca, alıcılıq qabiliyyəti də 
artacaq və insanlar daha da yaxşı yaşayacaqlar. Bizim də məqsə-
dimiz bundan ibarətdir. Bir tərəfdən, güclü iqtisadiyyat – 
 195 
iqtisadiyyatımızın bel sütunu olan neft-qaz sektoru, bu istiqamətdə 
inkişaf var, neft kəmərləri tikilib istifadəyə verilir. Digər tərəfdən, 
sahibkarlığın inkişafı, özəl sektorun inkişafı – bu sahəyə kömək 
etmək üçün kreditlərin, kənd təsərrüfatı texnikasının verilməsi. 
Bilirsiniz ki, «Aqrolizinq» şirkətini yaratmışıq. Bu bölgədə də 
şöbələri olmalıdır. Texnika verilir, gübrələr verilir. Üçüncü 
tərəfdən, sosial məsələlərin həlli – maaşların, pensiyaların 
artırılması və infrastrukturun yaradılması. 
Baxın, hansı ölkədə bir ildə 6 elektrik stansiyası tikilir. Heç 
bir yerdə. O stansiyaların ümumi gücü 1000 meqavatdır. 
Azərbaycanın bütün illər ərzində yaradılmış istilik və su elektrik 
stansiyalarının ümumi gücü 4 min, ya 5 min meqavatdır. İndi 
bu da tam gücü ilə işləmir. Ancaq biz bu il 500 meqavat, gələn 
il Sumqayıt elektrik stansiyasında 500 meqavat güc işə 
salacağıq – bu edir 1000 meqavat. Ondan sonra «Şimal» 
elektrik stansiyasında 400 meqavat güc işə salınacaq və hamısı 
birlikdə olacaq 1400 meqavat. Lazım olsa, əlavə də edərik. Əsas 
məqsədimiz odur ki, yollar, elektrik stansiyaları, su, qaz 
təchizatı – bütün bunlar Azərbaycan xalqının rifah halının 
yaxşılaşmasına xidmət etsin. Mən əminəm ki, belə də olacaqdır. 
Çünki görülən bütün bu işlər öz nəticəsini verir və verəcəkdir. 
Bölgəyə aid olan məsələləri də siz yaxşı bilirsiniz. Kənd 
təsərrüfatı, turizm, tütünçülük, emal müəssisələrinin yaradılması 
– bütün bunlara biz kompleks şəklində baxacağıq. Yenə də 
deyirəm, özəl sektor harada iştirak etməlidirsə, biz onları təşviq 
edəcəyik. Harada dövlət infrastruktur yaratmalıdır, dövlət onu 
edəcəkdir. Beləliklə, biz bütün bu məsələləri təzədən təhlil edib, 
bölgə üçün yeni qısamüddətli inkişaf proqramını hazırlayıb 
qəbul edəcək və icrasına başlayacağıq. Bu işdə sizə uğurlar 
arzulayıram. 
Prezidentin göstərişlərini, tapşırıqlarını yerinə yetirməlisiniz. 
Ümumi xəttimizi bilirsiniz. Bizim xəttimiz açıqdır, aydındır – 
Azərbaycanın müstəqilliyini möhkəmləndirmək, ölkədə 
vətəndaş həmrəyliyini möhkəmləndirmək. Azərbaycanda çoxlu 
xalqlar yaşayır. Mən bu günlərdə də demişəm, biz çoxmillətli 
 196 
ölkəyik. Bizim gücümüz bundadır. Biz Ermənistan kimi 
monoetnik dövlət deyilik, Ermənistanda başqa heç bir xalq 
yaşaya bilmir. Sovet vaxtında da orada əhalinin təxminən yarısı 
ermənilər idi. Müstəqil olandan sonra bütün başqa millətlər 
oradan qaçıb, azərbaycanlılara qarşı soyqırımı təşkil ediblər, 
etnik təmizləmə siyasəti nəticəsində oradan qovublar. Başqa 
millətləri də sıxışdıra-sıxışdıra ölkədən çıxarıblar. İndi 
Ermənistan monoetnik dövlətdir. İndi dünyanın heç bir başqa 
yerində monoetnik dövlət tapmaq mümkün deyildir. 
Statistikaya baxmaq olar – istər bizim bölgədə, istərsə də 
Avropada, Amerikada, Asiyada, Afrikada heç bir ölkədə 
əhalinin doxsan doqquz onda neçə faizini bir millət təşkil etmir. 
Bu, bir növ irqçilikdən xəbər verir. 
Amma Azərbaycan çoxmillətli dövlətdir. Bizdə bütün 
xalqlar rahat, normal yaşayırlar. Mən dünən Qaxda gürcü 
kilsəsində oldum. Orada xristian dininə aid olan abidələr də 
qorunur. Bu gün Kiş kəndində Alban məbədi ilə tanış oldum. O 
da qədim tarixi bir abidədir. Dövlətimizin siyasəti də, 
xalqımızın niyyəti də bundan ibarətdir. Bizim gücümüz 
birliyimizdədir. Ona görə bu siyasətə də diqqət verilməlidir. 
Nəzərə alsaq ki, bu bölgədə milli azlıqlar, bizim qardaşlarımız, 
bacılarımız yaşayır, onlar da bir ailə kimi, rahat yaşamalıdırlar. 
Onlar üçün bütün şərait yaradılmalıdır. 
Bir də demək istəyirəm ki, sərhəd zonası olduğuna görə, bu 
bölgəyə həmişə xüsusi diqqət olmalıdır. Siz də bu siyasəti 
yerlərdə icra etməlisiniz. Bütün göstərişləri icra etməlisiniz və 
bundan əlavə, özünüz təşəbbüs göstərməlisiniz. Çünki bu 
bölgənin problemlərini sizdən yaxşı bilən yoxdur. Vaxtlı-
vaxtında bizə məlumat verməlisiniz. 
Sağ olun. 
 
 
 
 
 
 197 
 
TÜRKİYƏNİN «EKOVİTRİN» JURNALININ 
MÜXBİRLƏRİNƏ  MÜSAHİBƏ  
 
Prezident sarayı  
 
18 aprel 2006-cı il 
 
Azərbaycan Respublikasının Prezidenti İlham Əliyev 
aprelin 18-də Prezident sarayında Türkiyənin «Ekovitrin» 
jurnalının müxbirləri Kamran Abacıoğluna və Şərəf Özata 
müsahibə vermişdir.  
Dövlətimizin başçısı Azərbaycanda sürətli iqtisadi inkişaf, 
Bakı–Tbilisi–Ceyhan əsas ixrac neft, Bakı–Tbilisi–Ərzurum qaz 
kəmərləri layihələri, ölkəmizə xarici sərmayələrin qoyulması və 
bir sıra digər məsələlər barədə suallara ətraflı cavab vermişdir.  
Sonra jurnalistlər «Ekovitrin» jurnalının münsiflər heyətinin 
qərarı ilə Azərbaycan prezidenti İlham Əliyevin «Avrasiyada 
ilin siyasət adamı» mükafatına layiq görüldüyü barədə məlumat 
vermiş və həmin mükafatın bu ilin may ayında dövlətimizin 
başçısına təqdim olunmasının nəzərdə tutulduğunu bildirmişlər.  
 
 198 
 
 
 
TÜRKİYƏNİN DAXİLİ İŞLƏR NAZİRİNİN 
BAŞÇILIQ ETDİYİ  NÜMAYƏNDƏ HEYƏTİ 
İLƏ GÖRÜŞ 
 
Prezident sarayı 
 
18 aprel 2006-cı il 
 
Azərbaycan Respublikasının Prezidenti İlham Əliyev 
aprelin 19-da Prezident sarayında Türkiyənin Daxili İşlər 
naziri Əbdülqədir Aksunun başçılıq etdiyi nümayəndə heyətini 
qəbul etmişdir.  
Dövlətimizin başçısı dost və qardaş ölkə  nazirinin Azər-
baycana növbəti səfərindən şad olduğunu vurğulayaraq dedi ki, 
bilirəm, çox zəngin proqramınız var, maraqlı görüşlər keçirə-
cəksiniz. Əminəm ki, bu səfərdən razı qalacaqsınız. Bu yaxın-
larda Türkiyənin hörmətli cümhur başqanı Azərbaycanda səfər-
də idi. Ondan əvvəl Baş nazir gəlmişdi və may ayında onun 
səfərini yenidən gözləyirik. Bütövlükdə hər bir səviyyədə gö-
rüşlər, danışıqlar aparılır, müştərək işlər görülür. Sizin də səfə-
riniz çox önəmlidir.  
Prezident İlham Əliyev ölkələrimiz arasında əlaqələrin ən 
yüksək zirvədə olduğunu və bunun davam etməsinin, bölgədə 
gedən proseslərin, narahatlıq doğuran məsələlərin müzakirə-
sinin və ciddi əlaqələndirmənin olmasının vacibliyini vurğuladı.  
Ə b d ü l q ə d i r  A k s u: İcazənizlə görüş üçün vaxt ayır-
dığınıza və qonaqpərvərliyə görə minnətdarlığımı bildirim və 
Türkiyə prezidentinin və Baş nazirinin salamlarını Sizə  çatdırım.  
Azərbaycan və Türkiyə arasında strateji xarakter daşıyan, 
möhkəm, sağlam qardaşlıq münasibətləri günbəgün daha da 
möhkəmlənir. Türkiyə hər sahədə Azərbaycanın yanındadır və 
bu, davam edəcəkdir. Ümumi əlaqələrimiz çərçivəsində 
 199 
terrorizm və mütəşəkkil cinayətkarlıqla, qaçaqmalçılıqla 
mübarizədə uğurlu əməkdaşlığımızı davam etdirmək istəyirik. 
Ermənistan–Azərbaycan, Dağlıq Qarabağ münaqişəsinin 
sülh yolu ilə, Azərbaycanın ərazi bütövlüyü çərçivəsində həlli 
məsələsində Türkiyə ölkənizi bundan sonra da dəstəkləyə-
cəkdir. O, Azərbaycanda, Bakıda baş verən inkişafı yüksək 
qiymətləndirərək dedi ki, böyük dövlət adamı Heydər Əliyevin 
başladığı yolun sizin tərəfinizdən çox uğurla davam 
etdirilməsini görməkdən xoşbəxtəm. Yeni göydələnlər, geniş 
inşaat işləri çox böyük inkişafdan xəbər verir. Eyni zamanda 
Azərbaycanda sabitliyin yüksək səviyyədə qorunduğunun şahidi 
oldum.  
İ l h a m   Ə l i y e v: Ölkələrimizin bütün nazirlikləri ara-
sında sıx əlaqələrin olduğunu vurğulayaraq bildirim ki, bu, 
ümumi işimizə xidmət edir. Daxili işlər orqanları arasında olan 
əməkdaşlıq da çox əhəmiyyətlidir.  
Mənim Türkiyə prezidentinə və Baş nazirinə ən səmimi 
salamlarımı çatdırmağınızı xahiş edirəm.  
Bizim aramızda da əlaqələr çox yüksək səviyyədədir, 
qardaşlıq münasibətləridir. Bizi birləşdirən böyük layihələr 
ölkələrimizin mövqeyini daha da möhkəmləndirir. Türkiyə–
Azərbaycan birliyi həm bizim xalqlarımız üçün lazımdır, eyni 
zamanda bölgədə sülhün, təhlükəsizliyin təmin olunmasına, 
regional işbirliyinin möhkəmlənməsinə və bütövlükdə regionun 
inkişafına xidmət edir. Bizim münasibətlərimiz, birgə həyata 
keçirdiyimiz layihələr getdikcə artıq regional müstəvidən çıxıb 
dünya səviyyəli əhəmiyyət kəsb edir. Biz bu gözəl fürsətdən 
çox səmərəli istifadə etməli, işbirliyini daha da möhkəmlən-
dirməliyik. Azərbaycanın təbii ehtiyatlarını xarici bazarlara 
çatdıracaq neft və qaz kəmərləri istismara verildikdən sonra 
regionda vəziyyət daha da yaxşılaşmalıdır. Ancaq eyni zamanda 
biz regionda gedən proseslərə, yeni yaranan təhlükələrə, 
qaçaqmalçılıq və digər xoşagəlməz hallarla mübarizəyə çox 
böyük diqqət yetirməliyik. Tarix göstərir ki, indi heç bir inkişaf 
 200 
etmiş ölkə özünü tam şəkildə müdafiə olunmuş hesab edə 
bilməz.  
 
 
 201 
 
BÖYÜK BRİTANİYA VƏ ŞİMALİ İRLANDİYANIN 
KRALİÇASI              ÜLYAHƏZRƏT  II 
ELİZABETƏ  
 
Ülyahəzrət!  
Yubileyiniz münasibətilə Sizə ən səmimi təbriklərimizi 
və xoş arzularımızı yetirməkdən məmnunluq duyuram. Biz 
Azərbaycan ilə Birləşmiş Krallıq arasındakı münasibətlərin hər-
tərəfli inkişafına böyük əhəmiyyət veririk. Əminəm ki, dost 
ölkələrimizin həyata keçirdiyi qarşılıqlı faydalı əməkdaşlıq, 
daim genişlənən əlaqələrimiz xalqlarımızın mənafelərinə uyğun 
olaraq bundan sonra da inkişaf edəcək və möhkəmlənəcəkdir.  
Sizə möhkəm cansağlığı, xoşbəxtlik, Birləşmiş Krallığın 
rifahı naminə fəaliyyətinizdə uğurlar diləyirəm.  
 
Hörmətlə,  
               İLHAM ƏLİYEV  
Azərbaycan Respublikasının Prezidenti  
 
Bakı, 18 aprel 2006-cı il 
 
 202 
 
 
 
İORDANİYA HAŞİMİLƏR KRALLIĞININ 
ŞAHZADƏSİ İLƏ GÖRÜŞ  
 
Prezident sarayı 
 
19 aprel 2006-cı il 
 
Azərbaycan Respublikasının Prezidenti İlham Əliyev 
aprelin 19-da Prezident sarayında İordaniya Haşimilər Kral-
lığının Şahzadəsi əl-Həsən bin Talalı qəbul etmişdir.  
Dövlətimizin başçısı qonağın ölkəmizə gəlməsindən məm-
nunluğunu bildirdi. əl-Həsən bin Talal təşəkkür edərək dedi ki, 
Azərbaycana ikinci dəfə səfər edir, beş il bundan əvvəl buraya 
qaçqın-köçkünlərin vəziyyəti ilə tanış olmaq üçün gəlmişdim. O 
zaman mənə prezident Heydər Əliyevlə görüşmək şərəfi nəsib 
olmuşdu.  
Prezident İlham Əliyev qaçqın-köçkün probleminin hələ də 
Azərbaycan üçün əsas problem olduğunu vurğuladı və onlar 
üçün yeni qəsəbələrin salındığını söylədi. Bu baxımdan qar-
şıdakı günlərdə keçiriləcək konfrans xüsusi əhəmiyyətə ma-
likdir.  
İordaniya Şahzadəsi mayın 1-də Türkiyənin Xarici İşlər na-
ziri Abdullah Gülün dəvəti ilə bu ölkədə keçiriləcək konfransda 
Roma klubunun ilk asiyalı sədri kimi iştirak edəcəyini və orada 
bu regionun əhəmiyyəti ilə bağlı müzakirələr aparmaq 
niyyətində olduğunu bildirdi.  
 203 
 
 
 
LATIN MƏDƏNİYYƏTİ AKADEMİYASININ 
NÜMAYƏNDƏ  HEYƏTİ İLƏ GÖRÜŞ 
 
Prezident sarayı 
 
19 aprel 2006-cı il  
 
Azərbaycan Respublikasının Prezidenti İlham Əliyev  
Bakıda keçirilən «Azərbaycan: sivilizasiyalararası dialoqun 
keçmişi və bu günü» mövzusunda XIII beynəlxalq konfransda 
iştirak edən Latın Mədəniyyəti Akademiyasının nümayəndə 
heyətini qəbul etmişdir.  
Dövlətimizin başçısı qonaqları görməkdən çox şad olduğunu 
söylədi, beynəlxalq tədbiri məhz Bakıda keçirdiklərinə görə 
onlara minnətdarlığını bildirdi. 
İ l h a m   Ə l i y e v: Zənnimcə, konfransın burada təşkili 
bir-birimizi tanımaq üçün və ölkələrimizin daha da yaxınlaş-
masına yeni imkanlar açacaq və sizin ideyalar regionda daha 
yaxşı şəkildə təşviq olunacaqdır. Azərbaycan çox mühüm bir 
məkanda yerləşir, müstəqil dövlət kimi gəncdir. Biz cəmi 15 
ildir ki, müstəqil ölkə kimi yaşayırıq. Lakin bizim tariximiz 
olduqca böyükdür və genişdir, zəngin adət-ənənələrimiz var. 
Əsrlər boyu müxtəlif millətlərin, dinlərin nümayəndələri 
Azərbaycanda sülh və dostluq şəraitində yaşamışlar. Buna görə 
konfransın mövzusu, yəni, sivilizasiyalar arasında dialoq bizə 
yaxşı məlum olan mövzudur. Azərbaycan regionda nadir 
yerlərdən biridir ki, biz burada qarşılıqlı hörmət, ehtiram, 
anlaşma müşahidə edirik. Bütün dinlər arasında anlaşma var. 
Azərbaycanda tarix boyu dinlərarası heç bir münaqişə və yaxud 
toqquşma olmamışdır və mən əminəm ki, bu dostluq və 
qardaşlıq ruhu gələcəkdə daha da möhkəmlənəcəkdir.  
 204 
Mən hesab edirəm ki, ölkəmizin bu sahədəki təcrübəsi 
dünyanın müxtəlif guşələrində də öyrənilə bilər. Əgər millətlər 
sülh şəraitində yaşayırlarsa, ölkənin sürətli inkişafı da təmin 
edilir. Biz çoxmillətli ölkəyik, burada bir çox xalqların 
nümayəndələri yaşayır və onlar özlərini təhlükəsiz və rahat hiss 
edirlər.  
Dünyanın hazırkı inkişaf mərhələsində biz sivilizasiyalar 
arasında dialoqdan danışırıq. Lakin bəzi hallarda reallıqda biz 
təhlükəli meyllər, toqquşmalar, təcridolunma və digər hallar 
görürük və bunları dini mənsubiyyətlə bağlayırlar. Bu çox 
təhlükəli meyllərdir. Çünki bunun çox gözlənilməyən nəticələri 
olur.  
Mən hesab edirəm ki, dünyanın aparıcı intellektual dairələri – 
alimlər, qabaqcıl insanlar birgəyaşayış prinsiplərinin, dinlər 
arasında, xalqlar, millətlər arasında anlaşmanın təşviq olunmasında 
rol oynaya bilərlər. Beləliklə, təcridolunmanın qarşısını alarlar və 
bütün millətlərin nümayəndələri yan-yana yaşaya bilərlər. Hesab 
edirəm ki, bu konfransın keçirilməsi ideyası və orada müzakirə 
olunan məsələlər bütün bəşəriyyət üçün vacibdir. Əgər biz xalqlar 
arasında sülhün bərqərar edilməsinə nail ola bilsək, onda ölkələr, 
əsasən, özlərinin gündəlik problemlərinə daha çox diqqət ayıra 
biləcəkdir. Belə olsa, dünyada təhlükələrin sayı da azalacaqdır.  
İndi Azərbaycan bu istiqamətdə inkişaf etməyə çalışır. 
Qonşularımızla çox yaxşı münasibətlərimiz var, çünki biz bu 
regionda yaşayırıq. Regional inkişaf və regional təhlükəsizlik 
bizim üçün vacibdir və bunun bizə praktiki təsiri var. Bildiyiniz 
kimi, Azərbaycan Dünya Birliyinə fəal inteqrasiya olunur. Biz 
Avropa İttifaqının  «Yeni qonşuluq siyasəti»nə qoşulmuşuq. 
Sülh olmadan siyasi, iqtisadi inkişaf baş verə bilməz. Eyni 
zamanda, ölkədə yaşayan xalqlar arasında problemlər olsa, biz 
buna nail ola bilmərik.  
Bir sözlə, sizin keçirdiyiniz çox yaxşı konfransdır, yaxşı 
gündəliyi var. Konfransı keçirmək üçün çox müdrik olaraq, 
məhz bizim ölkəmizi seçmisiniz. Buna görə də sizə minnət-
daram. Sizdən xahiş edirəm ki, vaxtınızı konfransa sərf etməklə 
 205 
yanaşı, boş vaxt tapıb Bakının tarixi yerlərini də gəzin, 
insanlarımızla görüşlər keçirin və Azərbaycanın bugünkü həyatı 
ilə daha yaxından tanış olun. Sizi bir daha salamlayır və sizə 
uğurlar arzulayıram. Sağ olun.  
 
 206 
 
 
 
 
İRANIN MÜDAFİƏ VƏ SİLAHLI QÜVVƏLƏRƏ 
DƏSTƏK NAZİRİNİN BAŞÇILIQ ETDİYİ 
NÜMAYƏNDƏ HEYƏTİ İLƏ GÖRÜŞ 
 
Prezident sarayı 
 
20 aprel 2006-cı il 
 
Azərbaycan Respublikasının Prezidenti İlham Əliyev aprelin 
20-də Prezident sarayında İran İslam Respublikasının Müdafiə və 
Silahlı Qüvvələrə Dəstək naziri, general-mayor Mustafa Məhəmməd 
Nəccarın başçılıq etdiyi nümayəndə heyətini qəbul etmişdir.  
Dövlətimizin başçısı ölkələrimiz arasında siyasi, iqtisadi, 
energetika və bütün başqa sahələrdə əməkdaşlığın inkişaf et-
diyini, imzalanmış sənədlərin bu əlaqələri yeni səviyyəyə 
qaldırdığını bildirdi.  
Cənab Mahmud Əhmədinejadla görüşlərini xatırlayan pre-
zident İlham Əliyev İqtisadi Əməkdaşlıq Təşkilatının may ayında 
Bakıda keçiriləcək toplantısında bir daha görüşəcəklərini vur-
ğuladı, onun salamlarını İran prezidentinə çatdırmağı xahiş etdi.  
Nazir Mustafa Məhəmməd Nəccar İran prezidentinin sa-
lamlarını və İƏT-in qarşıdakı zirvə toplantısına dəvətə görə 
təşəkkürünü Azərbaycan prezidentinə çatdırdı. İranda baş 
vermiş zəlzələ ilə əlaqədar göstərilən humanitar yardıma görə 
dövlətimizin başçısına minnətdarlığını bildirən nazir təbii 
fəlakətin nəticələrinin aradan qaldırılması üçün görülən işlər 
barədə məlumat verdi. Dahi şəxsiyyət Heydər Əliyevin Azərbay-
can–İran münasibətlərinin inkişafı üçün çox böyük işlər 
gördüyünü məmnunluqla xatırladan qonaq prezident İlham 
Əliyevin bu xətti davam etdirməsinin təqdirəlayiq olduğunu 
bildirdi və dedi ki, İran dost və qonşu Azərbaycanın ərazi 
bütövlüyünü həmişə dəstəkləmiş, bundan sonra da dəstək-
ləyəcəkdir.  
 207 
 
 
 
İTAR-TASS-ın BAŞ DİREKTORU                                                    
VİTALİ  İQNATENKONUN                                              
65  İLLİYİ  MÜNASİBƏTİLƏ                                                               
TƏBRİK  
 
Azərbaycan prezidenti İlham Əliyev İTAR-TASS-ın Baş 
direktoru Vitali İqnatenkonu 65 illiyi münasibətilə təbrik 
etmişdir.  
Dövlətimizin başçısının təbrikini Azərbaycanın Rusiyadakı 
səfiri Polad Bülbüloğlu çatdırmışdır. Məktubda deyilir: «Sizi 
– Rusiyanın görkəmli dövlət xadimini yubiley münasibətilə 
təbrik edirəm, sizə xoşbəxtlik, cansağlığı və firavanlıq 
arzulayıram. Sizin bütün həyatınız jurnalistika ilə qırılmaz 
surətdə bağlıdır. Sizinlə ünsiyyət imkanına malik olanların 
hamısı çox yaxşı bilir ki, jurnalistika başlıca amalınız və əsas 
peşəniz olmuşdur və olaraq qalır. Əminəm ki, məhz çox yüksək 
peşəkar keyfiyyətləriniz sayəsində siz postsovet dövründə yeni 
informasiya məkanının formalaşmasında misilsiz rol oynaya 
bilmisiniz. Biz hamımız sovet jurnalistikasının transformasiyası 
ilə bağlı çox mürəkkəb proseslərin və yeni tarixi şəraitdə onun 
təşəkkülünün sizin bilavasitə iştirakınız və rəhbərliyinizlə necə 
baş verdiyinin şahidi olmuşuq. Bakıda keçirilmiş rus 
mətbuatının beşinci ümumdünya konqresi və İTAR-TASS-ın 
yubileyi sizin müxtəlif ölkələrin jurnalistləri arasında necə şəxsi 
nüfuza malik olduğunuzun bizim üçün parlaq nümayişinə 
çevrildi. Ümidvaram ki, başçılıq etdiyiniz agentliyin 
Azərbaycanla təşəkkül tapmış konstruktiv əməkdaşlığı 
ölkələrimiz arasında əlaqələrin inkişafına və möhkəmlənməsinə 
bundan sonra da xidmət edəcəkdir. Sizə ən xoş arzularımı 
yetirirəm».  
Rusiya prezidenti Vladimir Putin də Vitali İqnatenkoya 
təbrik teleqramı göndərmiş, yubilyarın fəaliyyətini və istedadını 
 208 
yüksək qiymətləndirmişdir. Teleqramda deyilir: «Səriştəlilik, iş 
qabiliyyəti və perspektivi görərək işləmək bacarığı sizə öz 
zəngin yaradıcılıq potensialınızı tam dolğunluğu ilə həyata 
keçirməyə, peşənizdə parlaq nəticələrə nail olmağa kömək 
etmişdir. Həmkarlarınız sizi təkcə yüksək işgüzar key-
fiyyətlərinizə görə deyil, həm də gözəl şəxsi keyfiyyətlərinizə, 
istedadlı həmfikirləri öz ətrafında birləşdirmək bacarığınıza 
görə qiymətləndirirlər».  
RF hökuməti KİV-lərin inkişafına böyük töhfəsinə və çoxillik 
səmərəli işinə görə V.İqnatenkonu fəxri fərmanla təltif etmişdir. 
Dostları, həmkarları yubilyarı təbrik etməyə gəlmiş və ona ən 
xoş arzularını bildirmişlər.  
Vitali İqnatenko onu təbrik etməyə gələnlərə təşəkkür etmiş, 
ona yüksək diqqət göstərdiklərinə və çoxillik fəaliyyətini 
qiymətləndirdiklərinə görə Azərbaycan prezidenti İlham Əliyevə 
və Rusiya prezidenti Vladimir Putinə dərin minnətdarlığını 
bildirmişdir.  
 
 209 
 
AZƏRBAYCANIN PRAVOSLAV                           
XRİSTİAN İCMASINA  
 
Hörmətli həmvətənlər! 
Müqəddəs Pasxa bayramı münasibətilə sizi – Azər-
baycanın bütün xristian icmasını ürəkdən təbrik edir, bu əziz 
gündə hər birinizə cansağlığı, xoşbəxtlik və əmin-amanlıq 
arzulayıram. 
Vicdan və dini etiqad azadlığının bərqərar edildiyi müstəqil 
Azərbaycan Respublikasında davamlı tolerantlıq mühiti, 
müxtəlif konfessiyaların çoxəsrlik ənənələrə söykənən azad və 
dinc yanaşı fəaliyyəti, dini-milli adət-ənənələrin, bayram və 
mərasimlərin qorunub saxlanması günümüzün gerçəkliyidir. 
Pasxa bayramı da hər il respublikamızda geniş qeyd olunan belə 
dini mərasimlərdəndir.  
Ölkəmizin xristian icması Azərbaycanın müstəqilliyinin 
möhkəmləndirilməsi, hüquqi, demokratik dövlət quruculuğu 
prosesinin uğurla həyata keçirilməsi işində böyük əzmkarlıq və 
əsl vətəndaşlıq mövqeyi nümayiş etdirir. Ümidvaram ki, 
dilindən, dinindən və etnik mənsubiyyətindən asılı olmayaraq, 
respublikamızın bütün vətəndaşları doğma vətən qarşısında 
övladlıq borcunu bundan sonra da ləyaqətlə yerinə yetirəcək, 
Azərbaycanın daha da tərəqqisi, xoşbəxt gələcəyi naminə səy və 
bacarıqlarını əsirgəməyəcəklər. 
Pasxa əmin-amanlıq, həmrəylik, mərhəmət və şəfqət 
bayramıdır. Qoy bu nurlu bayram ailələrinizə sevinc, süfrələri-
nizə xeyir-bərəkət gətirsin. 
Bayramınız mübarək olsun! 
 
İLHAM ƏLİYEV 
Azərbaycan Respublikasının Prezidenti 
 
Bakı şəhəri, 20 aprel 2006-cı il 
 
 210 
 
  
ABŞ-ın ÖLKƏMİZDƏKİ FÖVQƏLADƏ VƏ 
SƏLAHİYYƏTLİ  SƏFİRİ RİNO HARNİŞ  
İLƏ GÖRÜŞ  
 
Prezident sarayı 
 
21 aprel 2006-cı il 
 
Azərbaycan Respublikasının Prezidenti İlham Əliyev 
aprelin 21-də Prezident sarayında Amerika Birləşmiş Ştat-
larının ölkəmizdəki Fövqəladə və Səlahiyyətli səfiri Rino 
Harnişi diplomatik fəaliyyətinin başa çatması ilə əlaqədar 
qəbul etmişdir.  
Səfir ABŞ ilə Azərbaycan arasındakı münasibətlərin uğurla 
inkişaf etdiyini vurğuladı. O, ölkəmizdə çalışdığı dövrdə diplo-
matik fəaliyyəti ilə bağlı prezident İlham Əliyev tərəfindən 
göstərilən diqqətə görə minnətdarlığını ifadə etdi.  
Dövlətimizin başçısı Azərbaycan–ABŞ əlaqələrinin inkişa-
fında səfir kimi göstərdiyi xidmətlərə görə Rino Harnişə 
təşəkkürünü bildirdi, ona gələcək fəaliyyətində uğurlar arzu-
ladı. Prezident İlham Əliyev ölkələrimiz arasındakı strateji 
tərəfdaşlıq münasibətlərinin uğurla inkişaf etdiyini və ABŞ-a 
qarşıdakı səfərinin, keçiriləcək görüşlərin əlaqələrimizin bun-
dan sonra da genişlənməsinə təkan verəcəyinə əminliyini 
vurğuladı.  
 
 
 211 
 
 
 
ATƏT-in MİNSK QRUPUNUN AMERİKALI 
HƏMSƏDRİ  STİVEN MƏNN   
İLƏ GÖRÜŞ 
 
Prezident sarayı 
 
21 aprel 2006-cı il 
 
Azərbaycan Respublikasının Prezidenti İlham Əliyev 
aprelin 21-də Prezident sarayında ATƏT-in Minsk qrupunun 
amerikalı həmsədri səfir Stiven Mənni qəbul etmişdir.  
Görüş zamanı Ermənistan–Azərbaycan, Dağlıq Qarabağ 
münaqişəsinin sülh yolu ilə həllinə dair aparılan danışıqlar 
prosesinin hazırkı vəziyyəti barədə fikir mübadiləsi apa-
rılmışdır.  
 
 212 
 
 
 
AVROPA İTTİFAQI «ÜÇLÜYÜ»NÜN 
NÜMAYƏNDƏ HEYƏTİ İLƏ                                
GÖRÜŞ                                                                                                    
                
Prezident sarayı 
 
21 aprel 2006-cı il 
 
Azərbaycan Respublikasının Prezidenti İlham Əliyev 
aprelin 21-də Prezident sarayında Avropa İttifaqı «üçlüyü»nün 
nümayəndə heyətini qəbul etmişdir. Dövlətimizin başçısı 
nümayəndə heyətinin Cənubi Qafqaz regionuna səfərinin böyük 
əhəmiyyət daşıdığını vurğuladı. Prezident İlham Əliyev dedi ki, 
bu səfər Azərbaycan ilə Avropa İttifaqı arasında əməkdaşlığın 
inkişafı baxımından əhəmiyyətlidir və ümid edirəm ki, 
əlaqələrimiz gələcəkdə daha da genişlənəcəkdir.  
Nümayəndə heyətinin başçısı, Avstriya Xarici İşlər Nazir-
liyinin Dövlət katibi Hans Vinkler bildirdi ki, Bakıya səfərdən 
məqsəd Avropa İttifaqı ilə Azərbaycan arasında münasibətləri 
daha da möhkəmləndirməkdən ibarətdir. Avropa İttifaqı Cənubi 
Qafqaz ölkələri ilə əlaqələrin genişləndirilməsinə böyük 
əhəmiyyət verir. Prezident İlham Əliyev əmin olduğunu vur-
ğuladı ki, Avropa İttifaqı ilə əməkdaşlığın genişləndirilməsi 
regionun inkişafına müsbət təsir göstərəcəkdir.  
 
 213 
 
 
 
AZƏRBAYCAN PREZİDENTİ İLHAM ƏLİYEV 
«MİR» DÖVLƏTLƏRARASI TELERADİO 
ŞİRKƏTİNİN SƏDRİ  VİKTOR SENİNƏ 
MÜSAHİBƏ VERMİŞDİR  
 
Prezident sarayı 
 
21 aprel 2006-cı il 
 
Azərbaycan Respublikasının Prezidenti İlham Əliyev 
aprelin 21-də Prezident sarayında «Mir» Dövlətlərarası Tele-
radio Şirkətinin sədri Viktor Seninə müsahibə vermişdir.  
Dövlətimizin başçısı Azərbaycanın bugünkü ictimai-siyasi 
həyatı, sosial-iqtisadi inkişafı barədə suallara cavab vermişdir.  
 
 214 
 
 
 
BAKIDA «ÜNS YARADICILIQ SƏHNƏSİ» 
TEATRININ TƏNTƏNƏLİ                                   
AÇILIŞ MƏRASİMİ  
 
Bakı,Neftçilər prospekti 69 
 
22 aprel 2006-cı il 
 
Aprelin 22-də Bakıda, Neftçilər prospekti 69, ünvanında 
yerləşən «ÜNS yaradıcılıq səhnəsi» teatrının təntənəli açılış 
mərasimi olmuşdur. Azərbaycan prezidenti İlham Əliyev 
mərasimdə iştirak etmişdir.  
Dövlətimizin başçısını, xanımı Mehriban Əliyevanı və qızı 
Arzunu binanın qarşısında «ÜNS yaradıcılıq səhnəsi» layi-
həsinin müəllifi və rəhbəri, professor Nərgiz Paşayeva, Rusi-
yanın və Azərbaycanın tanınmış incəsənət və mədəniyyət xa-
dimləri böyük hörmət və ehtiramla qarşıladılar, onlara gül 
dəstəsi təqdim olundu.  
Prezident İlham Əliyev üzərinə «ÜNS yaradıcılıq səhnəsi» 
2006-cı ildə yaradılmışdır. Bu mədəni layihə Aida xanım İman-
quliyevanın xatirəsinə ithaf olunur» sözləri yazılmış lövhəni və 
teatr binasının xarici görünüşünü seyr etdi.  
Dövlətimizin başçısı teatrın rəmzi açılışını bildirən lenti 
kəsdi, ailə üzvləri ilə birlikdə teatrın foyelərinə, aktyor 
otaqlarına, səhnənin quruluşuna baxdı.  
Binanın təmir-tikinti işləri on ay çəkmişdir. Yeni tikilmiş 
hissənin memarı Oqtay Səttarovdur. Rəssam Altay Sadıqza-
dənin dizaynı əsasında qurulmuş metal konstruksiyalar teatrın 
əsas giriş hissəsinə xüsusi yaraşıq verir. Hər iki foyedə güclü 
obrazlılığa və təsir gücünə malik müasir sənət nümunələri, rəsm 
əsərləri asılmışdır. Teatrın binasının önündə və foyedə 
qoyulmuş heykəltəraşlıq əsərləri Xalq rəssamı Fuad Salayevə 
 215 
məxsusdur, burada poetik və satirik obrazlar böyük ustalıqla 
işlənmişdir. 
«ÜNS yaradıcılıq səhnəsi» nəzdində xeyriyyəçi gənclər 
qrupu da fəaliyyət göstərir.  
Sonra teatrın təntənəli açılışı oldu. «ÜNS yaradıcılıq səh-
nəsi» layihəsinin müəllifi və rəhbəri, professor Nərgiz Paşayeva 
mərasim iştirakçılarını səmimiyyətlə salamlayaraq dedi ki, 
Azərbaycanda 150 illik bir dövrdə milli səhnəmiz zəngin teatr 
məktəbini formalaşdırmış və ənənələr yaratmışdır. Böyük 
aktyorlar Şərq mədəniyyəti üçün ənənəvi olmayan sahədə böyük 
uğurlar qazanmış, özlərindən sonra böyük məktəb və ənənə 
qoymuşlar. «ÜNS yaradıcılıq səhnəsi» teatrının əsas məq-
sədlərindən biri Azərbaycanda teatr sənətinin zəngin ənənə-
lərinə əsaslanaraq onu indiki, müasir səviyyəyə qaldırmaq, bir 
növ ənənəni və yeniliyi birləşdirməkdir.  
Qeyri-kommersiya xarakterli olmaqla fikri, ideyanı, mənəvi 
tələbatı reallaşdırmaq məqsədi daşıyan layihədə üstünlük teatr 
tamaşalarına verilsə də, burada ədəbi-bədii axşamlar, maraqlı 
şəxsiyyətlərlə görüşlər, maarifçi xarakterli tədbirlər də təşkil 
ediləcəkdir. Çünki məhz bu teatr mədəniyyətin bir çox növlərini 
və janrlarını özündə təmsil edir və mərkəzi xarakter daşıyır.  
O, xüsusi vurğuladı ki, bu layihənin ideya istiqamətlərindən 
biri də Şərq və Qərb mədəniyyətləri birliyinin bədii əksini 
sənətdə və mədəniyyətdə göstərməkdir. Bu mədəni layihə ana-
mın – öz həyat və yaradıcılığı ilə sanki Şərq və Qərb birliyini 
təmsil edən, XX əsr milli elmimizin və mədəniyyətimizin 
tanınmış şərqşünas alimi Aida xanım İmanquliyevanın xa-
tirəsinə ithaf olunur.  
Sonra «ÜNS» teatrının ilk səhnə əsəri – «Bakı» musiqili ta-
maşası göstərildi. Tamaşanı yüksək peşəkarların rəhbərliyi 
altında Bakı Musiqi Akademiyasının, Azərbaycan Dövlət Mə-
dəniyyət və İncəsənət Universitetinin, Bülbül adına orta ixtisas 
musiqi məktəbinin tələbələri – 16 gəncdən ibarət kollektiv 
hazırlamışdır. Tamaşada unudulmaz bəstəkar Tofiq Quliyevin 
30 mahnısından istifadə olunmuşdur. Dinləyicilər nəğmələrlə 
 216 
yanaşı, çox az ifa olunan və geniş auditoriyaya bəlli olmayan 
melodiyalara maraqla qulaq asdılar. Bu mahnılar Moskva 
arxivlərində uzun axtarışlardan sonra tapılmış və musiqi-
sevərlərə yenidən təqdim edilmişdir.  
Tamaşanın quruluşu üzərində Rozetta və Maksimilian Nem-
çinskilər (Moskva), Xalq artisti Azər Paşa Nemət (Bakı) 
işləmişlər. İştirakçıların vokal hazırlığına Rauf Babayev 
rəhbərlik etmişdir. Səhnənin dekorativ fonu rəssam Altay 
Sadıqzadənin əsərlərindən ibarətdir. Tamaşanı müşayiət edən 
tanınmış caz qrupu – Salman Qəmbərov və Bakustic-jazz Tofiq 
Quliyevin mahnılarının işlənilməsində melodiyaların təravət və 
gözəlliyini olduğu kimi saxlamış, onları yeni müasir çalarlarla 
zənginləşdirmişdir. Əsərin «Bakı» adlanması isə təkcə şəhər və 
paytaxt mənasında deyil, mentaliteti, həyat və təfəkkür tərzini, 
insanların, mədəniyyətlərin və dünyagörüşlərin bir şəhər 
daxilində birliyini təmsil etmək mənasını verir. 
Tamaşanın sonunda bu günün vətənpərvərlik ruhuna tam 
uyğun gələn «Azərbaycan» mahnısı səsləndirildi və tamaşa-
çıların hərarətli, sürəkli alqışları ilə qarşılandı.  
 217 
 
  
 
AZƏRBAYCANIN YƏHUDİ İCMASINA  
 
Hörmətli həmvətənlər!  
Tarix boyu bir çox milli fəlakətlərlə üzləşmiş yəhudi 
xalqı İkinci dünya müharibəsi zamanı ağır soyqırımı siyasətinə 
məruz qalmış, uşaqlara, qadınlara, qocalara belə, aman 
verilmədən milyonlarla yəhudi faşizmin günahsız qurbanına 
çevrilmişdir.  
1943-cü ilin aprelində Varşava gettosu məhbuslarının bu 
dəhşətli qırğına, milli-dini ayrı-seçkiliyə qarşı tarixi etiraz 
aksiyası və öz milli haqları uğrunda qeyri-bərabər ölüm-dirim 
savaşına qalxması insan ləyaqətinin faşizm və zorakılıq 
üzərində mənəvi qələbəsi kimi tarixə düşmüşdür. Hər il bütün 
mütərəqqi bəşəriyyət bu hadisəni – Yəhudi xalqının müsibəti və 
qəhrəmanlığı gününü böyük ehtiramla və ürək ağrısı ilə yad 
edir.  
Faşizmin yəhudi xalqına qarşı həyata keçirdiyi qanlı 
soyqırımı siyasətinə vaxtında layiqli siyasi-hüquqi qiymət 
verilsə də, faciənin dəhşətləri, milyonlarla günahsız insanın 
şikəst taleləri hələ də ürəkləri göynətməkdə, tarixin yaddaşında 
qara ləkə kimi yaşamaqdadır. Təəssüf ki, belə cinayətlər bu gün 
də təkrar olunur. XX əsrin sonlarında Ermənistanın 
Azərbaycana hərbi təcavüzü, xalqımıza qarşı törədilmiş 
deportasiya və soyqırımı cinayətləri, qanlı terror və kütləvi 
qətliamlar, misli görünməmiş Xocalı müsibəti beynəlxalq 
aləmin gözü qarşısında baş vermiş və hələ də ədalətli qiymətini 
almamışdır. Biz yəhudi xalqının yaşamış olduğu milli bəlaları 
xatırlamaqla, hazırda bəşər sivilizasiyasını təhdid edən hər cür 
zorakılığı, milli-irqi ayrı-seçkiliyi, etnik-dini dözümsüzlüyü, 
soyqırımı və terror cinayətlərini qətiyyətlə pisləyir, dünyada 
sülh və təhlükəsizlik naminə bütün mütərəqqi qüvvələrlə 
əməkdaşlığa hazır olduğumuzu bir daha bəyan edirik.  
 218 
Əziz həmvətənlər!  
Azərbaycanda tarixən dilindən, dinindən, etnik mənsubiy-
yətindən asılı olmayaraq, bütün xalqlar mehriban ailə kimi 
yaşamış, bir-birinin dərdinə, sevincinə ortaq olmuşlar. Yəhudi 
xalqının milli hüzn günündə Azərbaycan xalqı adından 
kədərinizə şərik olduğumu bildirir, irticanın bütün günahsız 
qurbanlarına Allahdan rəhmət diləyirəm.  
 
İLHAM ƏLİYEV  
Azərbaycan Respublikasının Prezidenti  
 
Bakı şəhəri, 24 aprel 2006-cı il 
 
 
 219 
 
 
 
QAZAXISTAN XARİCİ İŞLƏR NAZİRİNİN 
MÜAVİNİ  NURLAN ONJANOV  
İLƏ GÖRÜŞ  
Prezident sarayı 
24 aprel 2006-cı il 
Azərbaycan Respublikasının Prezidenti İlham Əliyev 
Qazaxıstan Xarici İşlər nazirinin müavini Nurlan Onjanovu 
qəbul etmişdir.  
Cənab Onjanov Qazaxıstan prezidenti Nursultan Nazar-
bayevin Azərbaycan prezidenti İlham Əliyevə bu il iyunun 17-də 
Almatı şəhərində keçiriləcək Asiyada qarşılıqlı fəaliyyət və 
etimad tədbirləri üzrə II zirvə görüşünə dəvətini çatdırdı.  
Dəvətə görə minnətdarlığını bildirən dövlətimizin başçısı 
prezident Nursultan Nazarbayevin ötən il Azərbaycana səfərini, 
onunla keçirdiyi görüşləri, apardığı danışıqları məmnunluqla 
xatırladı. Prezident İlham Əliyev qeyd etdi ki, Azərbaycanla 
Qazaxıstan arasında əlaqələr bütün sahələrdə uğurla inkişaf 
edir, birgə planlar həyata keçirilir.  
Azərbaycan və Qazaxıstanın strateji tərəfdaşlar olduğunu 
söyləyən Nurlan Onjanov ölkələrimiz arasında iqtisadi əla-
qələrin səviyyəsini xüsusilə vurğulayaraq bildirdi ki, qarşılıqlı 
maraq doğuran layihələr məhz Azərbaycan prezidentinin 
ardıcıl səyləri sayəsində öz həllini tapır və əməkdaşlığımız 
getdikcə möhkəmlənir.  
 
 220 
 
 
 
POLŞA RESPUBLİKASI PREZİDENTİ  
ZATİ-ALİLƏRİ   
CƏNAB LEX KAÇİNSKİYƏ 
 
Hörmətli cənab Prezident!  
Ölkənizin milli bayramı – Konstitusiya günü münasibətilə 
Sizi və Sizin simanızda bütün xalqınızı öz adımdan və 
Azərbaycan xalqı adından səmimi- qəlbdən təbrik edirəm.  
Biz Azərbaycan–Polşa münasibətlərinin inkişafına böyük 
əhəmiyyət veririk. Əminəm ki, dost ölkələrimiz arasında 
əlaqələrin hərtərəfli genişləndirilməsi, qarşılıqlı maraq doğuran 
sahələrdə əməkdaşlığımızın daha da dərinləşdirilməsi 
istiqamətində bundan sonra da ardıcıl səylər göstərəcəyik.  
Sizə möhkəm cansağlığı, işlərinizdə uğurlar, dost Polşa 
xalqına əmin-amanlıq və rifah arzulayıram.  
 
Hörmətlə,  
İLHAM ƏLİYEV 
Azərbaycan Respublikasının Prezidenti  
 
Bakı, 24 aprel 2006-cı il 
 
 
 221 
 
 
 
DÜNYA SƏHİYYƏ TƏŞKİLATININ                      
BAŞ DİREKTORU  Lİ YONQ VUKUN 
RƏHBƏRLİK ETDİYİ NÜMAYƏNDƏ             
HEYƏTİ İLƏ GÖRÜŞ  
 
Prezident sarayı 
 
25 aprel 2006-cı il 
 
Azərbaycan Respublikasının Prezidenti İlham Əliyev 
Dünya Səhiyyə Təşkilatının Baş direktoru Li Yonq Vukun 
rəhbərlik etdiyi nümayəndə heyətini qəbul etmişdir.  
Görüş zamanı Azərbaycanın Dünya Səhiyyə Təşkilatı ilə 
əməkdaşlığının hazırkı vəziyyəti və perspektivləri, ölkəmizdə 
son dövrdə səhiyyə sahəsində həyata keçirilən islahatlar və 
digər məsələlərlə bağlı fikir mübadiləsi aparılmışdır.  
 
 222 
 
MİLLİ QEYRİ-HÖKUMƏT TƏŞKİLATLARI  
FORUMUNUN  VI QURULTAYINA  
 
Hörmətli qurultay nümayəndələri! 
Sizi Milli Qeyri-Hökumət Təşkilatları Forumunun növbəti 
qurultayının keçirilməsi münasibətilə təbrik edirəm! 
Azərbaycan Respublikasında hüquqi dövlət və vətəndaş 
cəmiyyəti quruculuğu artıq dönməz xarakter almışdır. Müasir 
həyatımızın ayrılmaz tərkib hissəsinə çevrilmiş bu proseslər 
rəsmi dövlət orqanları ilə yanaşı, ictimai təsisatların, qeyri-
hökumət təşkilatlarının da ardıcıl fəaliyyət göstərməsini tələb 
edir. İctimai təşəbbüslərin reallaşmasında əhəmiyyətli rol 
oynayan qeyri-hökumət təşkilatları həm də dövlət-vətəndaş 
münasibətlərinin tənzimlənməsinə, qarşılıqlı əlaqələrin və 
əməkdaşlığın qurulmasına, demokratik proseslərin inkişafına, 
sosial, iqtisadi və humanitar məsələlərin həllinə sanballı töhfə 
verirlər. 
Azərbaycan müstəqillik əldə etdikdən sonra ölkəmizdə 
həyata keçirilən hüquqi dövlət quruculuğu prosesləri ictimai 
sektorun inkişafı üçün geniş imkanlar açmışdır. Bu sahə üzrə 
qanunvericiliyin təkmilləşdirilməsi, demokratik dəyərlərin 
cəmiyyətimizdə getdikcə dərin kök salması vətəndaş təşəbbüs-
karlığının bilavasitə ifadəsi olan qeyri-hökumət təşkilatlarının 
geniş şəbəkəsinin formalaşmasına təkan verdi. 
Ölkə həyatının müxtəlif sahələrini əhatə edən yüzlərlə qeyri-
hökumət təşkilatının yaranması və cəmiyyətimizdəki dinamik 
proseslərə qoşulması olanların fəaliyyətinin müəyyən 
koordinasiyasını, dövlət orqanları və beynəlxalq qurumlarla 
daha səmərəli əlaqələrin qurulmasını zəruri etdirdi. 1999-cu ildə 
Milli Qeyri-Hökumət Təşkilatları Forumunun təsis olunması bu 
boşluğu xeyli dərəcədə aradan qaldırdı. 
Yarandığı vaxtdan etibarən forum müvafiq dövlət orqanları 
ilə sıx əməkdaşlıq edərək ictimai təşkilatların fəaliyyətinin 
normativ-hüquqi bazasının təkmilləşdirilməsi, onların inkişafı 
 223 
üçün əlverişli mühitin yaradılması istiqamətində ardıcıl iş 
aparmış, bu sahənin fəaliyyətini tənzimləyən qanun 
layihələrinin hazırlanmasında yaxından iştirak etmişdir. 
Bu gün Milli Qeyri-Hökumət Təşkilatları Forumu cəmiy-
yətin tərəqqisinə yönələn müxtəlif proqram və layihələrin 
reallaşmasında, insanların maarifləndirilməsində, ümummilli 
məsələlərlə bağlı ictimai fikrin formalaşmasında əhəmiyyətli rol 
oynayır. Forum müxtəlif sosial, mədəni-kütləvi tədbirlərin 
həyata keçirilməsində, dövlət orqanları ilə ictimai təşkilatlar 
arasında əməkdaşlığın qurulmasında, vətəndaş cəmiyyəti 
təsisatlarının möhkəmləndirilməsində ciddi səylər göstərir. 
Ölkəmizin daxili həyatındakı fəaliyyəti ilə yanaşı, Azərbaycan 
həqiqətlərinin və ümummilli problemlərin dünya ictimaiyyətinə 
çatdırılmasında da təqdirəlayiq işlər görür. 
Milli Qeyri-Hökumət Təşkilatları Forumunun vətəndaş 
cəmiyyətinin inkişafı sahəsində həyata keçirdiyi tədbirlər onun 
ictimai sektordakı nüfuzunu artırmış, mövqelərini 
möhkəmləndirmiş, ictimai birliklərin, beynəlxalq qurumların və 
dövlət orqanlarının etibarlı tərəfdaşına çevirmişdir. 
Müasir dövrdə respublikamızın qarşısında duran vəzifələrin 
həll edilməsində qeyri-hökumət təşkilatlarının rolunu lazımınca 
qiymətləndirən Azərbaycan dövləti onların potensialının artırıl-
masını və fəaliyyətinin gücləndirilməsini zəruri hesab edir, 
əsaslandırılmış təklif və təşəbbüslərinə dəstək verir. 
Ümid edirəm ki, ölkəmizdə gedən demokratik proseslər, 
inkişaf və tərəqqi qeyri-hökumət təşkilatlarının potensialından 
daha səmərəli istifadə olunmasına imkan yaradacaq, ictimai 
təşkilatların demokratik cəmiyyət quruculuğundakı rolunu 
artıracaqdır. 
Növbəti ali məclisinizin keçirilməsi münasibətilə sizi bir 
daha təbrik edir, qurultayın işinə uğurlar arzulayıram! 
 
İLHAM ƏLİYEV  
Azərbaycan Respublikasının Prezidenti     
 
Bakı şəhəri, 25 aprel 2006-cı il  
 224 
 
 
 
AZƏRBAYCAN PREZİDENTİ İLHAM ƏLİYEVİN 
AMERİKA BİRLƏŞMİŞ ŞTATLARINA                        
RƏSMİ SƏFƏRİ 
 
25 aprel 2006-cı il 
 
Azərbaycan Respublikasının Prezidenti İlham Əliyev 
Amerika Birləşmiş Ştatlarının Prezidenti Corc Buşun dəvəti ilə 
aprelin 25-də Vaşinqtona səfərə gəlmişdir. 
Azərbaycanın və Amerikanın dövlət bayraqları ilə bəzə-
dilmiş Endryus hərbi hava limanında prezident İlham Əliyevi 
Dövlət Departamentinin yüksək vəzifəli şəxsləri, Azərbaycanın 
Vaşinqtondakı səfiri Hafiz Paşayev, ölkəmizin BMT-dəki daimi 
nümayəndəsi Yaşar Əliyev səmimiyyətlə qarşıladılar. 
Prezident İlham Əliyev hava limanından maşın karvanının 
müşayiəti ilə onun üçün ayrılmış iqamətgaha – «Four Sizons»  
hotelinə gəldi. 
 
 
 225 
 
 
 
BEYNƏLXALQ MÜNASİBƏTLƏR  
ŞURASINDA GÖRÜŞ 
 
Vaşinqton 
 
26 aprel 2006-cı il 
 
Azərbaycan Respublikasının Prezidenti İlham Əliyevin 
ABŞ-a səfəri çərçivəsində aprelin 26-da ilk görüşü Vaşinqtonda 
Beynəlxalq Münasibətlər Şurasında olmuşdur. Görüşü ABŞ-ın 
keçmiş prezidentinin milli təhlükəsizlik üzrə köməkçisi, general 
Brent Skoukroft açdı: 
– Sabahınız xeyir! Beynəlxalq Münasibətlər Şurasının 
bugünkü görüşünə xoş gəlmisiniz. Bu görüş xüsusi əhəmiyyət 
daşıyır. Bu gün mənim hörmətli qonağım, Azərbaycan 
Respublikasının Prezidenti zati-aliləri cənab İlham Əliyevdir. 
Sizi burada salamlamaq böyük şərəfdir. Bu, Vaşinqton səfəri 
çərçivəsində ilk görüşdür. Ona görə hörmətli qonağın 
ölkəmizdə ilk sözünü biz dinləyəcəyik. Bu gün keçirəcəyimiz 
görüşün prosedurası adi görüşlərdən fərqli olacaqdır. Mənim 
qonağım 2003-cü ilin oktyabrında Azərbaycanın prezidenti 
seçilmişdir. O, Bakıda anadan olub və Azərbaycanda orta 
məktəbi bitirdikdən sonra Moskvanın Dövlət Beynəlxalq 
Münasibətlər İnstitutuna daxil olmuşdur. 1982-ci ildə həmin 
institutu bitirdikdən sonra aspiranturaya qəbul olunub və 90-cı 
illərə qədər orada dərs deyibdir. 1994-cü ilin may ayında o, 
Azərbaycan Dövlət Neft Şirkətinin birinci vitse-prezidenti təyin 
olunmuşdur. Həmin müddət ərzində Azərbaycanın neft 
yataqlarının işlənilməsi sahəsində geniş fəaliyyət göstərmişdir. 
1995–2003-cü illərdə  Azərbaycan parlamentinin deputatı 
olmuşdur. 2003-cü ilin yanvarında İlham Əliyev Avropa Şurası 
Parlament Assambleyası sədrinin müavini vəzifəsinə 
 226 
seçilmişdir. Həmin ilin avqust ayında, o, Azərbaycanın Baş 
naziri təyin edilmişdir və daha sonra, mən artıq bunu dedim, 
2003-cü il oktyabrın 15-də Azərbaycan Respublikasının 
Prezidenti seçilmişdir.  
Artıq qeyd etdiyim kimi, buradakı prosedura fərqli 
olacaqdır. Bu səhər cənab prezident öz arzusunu bildirmişdir ki, 
formal çıxış etmək əvəzinə, o, görüşü söhbət formasında 
qursun. Suallar verilsin və onları cavablandırsın. Mən birinci 
sualı verəcəyəm, sonra isə sizin suallarınıza keçəcəyik. Xahiş 
edirik, sual verərkən mikrofonu gözləyin, ayağa qalxın, 
özünüzü təqdim edin və iş sahəniz haqqında məlumat verin.  
Siz hamınız bilirsiniz ki, Azərbaycan ABŞ-ın vacib tərəf-
daşıdır, onun çox strateji mövqeyi var. Zəngin enerji resurs-
larına malikdir və sərt qonşuları var. Qafqaz mürəkkəb və 
həssas regiondur, Azərbaycanın şimalda və cənubda iki çox 
güclü qonşusu var: Rusiya və İran. Onlar bu ölkəyə möhkəm 
maraqlarını nümayiş etdirirlər. O, Qərbdə yerləşən qonşusu 
Ermənistanla müharibə vəziyyətindədir və həmin ölkə hazırda 
Azərbaycan ərazisinin böyük bir hissəsini işğal altında saxlayır.  
B r e n t  S k o u k r o f t: Cənab Prezident, Sizi ölkənizlə 
bağlı ən çox narahat edən məsələlər hansılardır?  
I l h a m   Ə l i y e v: Giriş sözünüzə görə çox sağ olun. İlk 
növbədə, demək istəyirəm ki, burada olmağıma çox şadam. 
Beynəlxalq Münasibətlər Şurasında fikir mübadiləsi aparmaq 
mənim üçün böyük şərəfdir. Mən Vaşinqtona rəsmi səfərimi bu 
görüşlə başlayıram. Bu mənim ilk görüşümdür. Qarşılıqlı maraq 
doğuran bütün məsələlər keçiriləcək görüşlər zamanı müzakirə 
olunacaqdır. Azərbaycan yeni müstəqillik qazanmış ölkə hesab 
edilir, baxmayaraq ki, müstəqilliyimizin artıq 15-ci ilini 
yaşayırıq. Lakin bununla belə, inkişaf prosesləri hələ də gedir. 
Müstəqilliyin ilk illərində biz çətinliklərlə üzləşmişdik, 
Azərbaycanın gələcəyi sual altında idi – vətəndaş müharibəsi, 
Ermənistanın təcavüzü. Ölkədə digər çətin problemlər, o 
cümlədən tam iqtisadi böhran özünü büruzə vermişdi. Əslində, 
Azərbaycanın müstəqil ölkə kimi mövcudluğu sual altında idi. 
 227 
Lakin bu gün Azərbaycan regionda güclü mövqeyə malik olan 
ölkədir, xarici sərmayələrin cəlb edilməsi məqsədi ilə çox 
uğurlu strategiyanı həyata keçirmişdir. Biz çox uğurlu iqtisadi 
islahatlar aparmışıq. Bu baxımdan ölkəmiz sürətlə inkişaf edir. 
Hazırda Azərbaycan beynəlxalq birliyə yaxşı inteqrasiya 
olunmuşdur. Biz çox vacib beynəlxalq və Avropa təşkilatlarının 
üzvüyük və siyasi demokratik islahatlar ölkədə paralel olaraq 
aparılır. Birləşmiş Ştatlarla münasibətlərimizi yüksək qiymət-
ləndiririk, bu əlaqələr bizim üçün strateji əhəmiyyət daşıyır və 
fikrimcə, ölkələrimiz arasında əlaqələrin gələcək inkişafı burada 
keçirəcəyim görüşlərin və aparacağım müzakirələrin əsas 
mövzusu olacaqdır. Biz müxtəlif sahələrdə əməkdaşlıq edirik. 
Bu, 1994-cü ildə enerji məsələlərindən başlamış, sonra isə 
təhlükəsizlik sahəsinə, iqtisadi əməkdaşlığa, antiterror 
koalisiyasında iştiraka keçmişdir. Əlbəttə, əməkdaşlıq 
Ermənistan–Azərbaycan, Dağlıq Qarabağ münaqişəsinin həlli, 
ölkədəki siyasi və iqtisadi islahatlar və regional problemlər kimi 
sahələrdə də olmuşdur. Bu, əməkdaşlığımızın əsas sahələridir. 
Bütün bu sahələrdə biz qarşılıqlı anlaşmanın və hörmətin 
şahidiyik. Əminəm ki, səfərim bütün bu müsbət nailiyyətləri və 
meylləri daha da möhkəmləndirəcəkdir.  
Ölkənin üzləşdiyi əsas çətinliklərə gəldikdə isə, təbii ki, bu, 
Ermənistanın Azərbaycan torpaqlarını davamlı işğalıdır. Bunu 
istisna etməklə bizim heç bir ciddi problemimiz yoxdur, çünki 
iqtisadi inkişaf baxımından göstəricilərimiz əladır. Ötən il 
ərzində Azərbaycanda ÜDM-in artım həcmi 26 faiz olmuşdur. 
Bu il ondan da çox olacaqdır. Prezident olduğum son iki il 
yarım ərzində Azərbaycanda 380 mindən çox yeni iş yeri 
açılmışdır. Onların əksəriyyəti qeyri-neft sektoruna aiddir. 
Büdcəmiz dörd dəfə artmışdır. Əlbəttə ki, bizim enerji və 
nəqletmə layihələrimiz çox möhkəm iqtisadi əsaslar 
yaradacaqdır.  
Bununla belə, ən böyük təhdid, təhlükə və maneə Ermənis-
tan–Azərbaycan, Dağlıq Qarabağ münaqişəsidir. Biz həmin 
münaqişəni on ildən çoxdur ki, həll etməyə çalışırıq. Lakin 
 228 
əfsuslar olsun, bu səylər hələ ki, heç bir uğur gətirməmişdir. 
Ümid edirik ki, hazırkı danışıqların çərçivəsi beynəlxalq hüquq 
normalarına əsaslanan ədalətli və uzunmüddətli sülhün bərqərar 
olunması üçün imkanlar yaradacaqdır. Əminəm ki, dünyanın 
aparıcı dövləti və ATƏT-in Minsk qrupunun həmsədri kimi, 
Birləşmiş Ştatlar münaqişənin həllinə töhfə verəcək və 
beləliklə, sülh ölkəmizdə və regionda öz yerini tutacaqdır.  
B r e n t  S k o u k r o f t: Çox sağ olun, cənab Prezident. 
Dağlıq Qarabağ haqqında bir az ətraflı danışmağınızı xahiş 
edirik. Ermənistanın apardığı hərbi əməliyyat və təcavüz 
dayandırıldıqdan sonra müəyyən irəliləyiş əldə edilmişdir. 
Lakin bundan sonra Birləşmiş Ştatların sanksiyaları 
Ermənistana yox, Azərbaycana qarşı tətbiq olundu. O vaxt-
dan bəri uzun yol keçilibdir. Lakin hər iki tərəfin emosional 
çıxışlarının intensivliyi baxımından, Siz problemin bu 
yaxınlarda həllini gözləyirsinizmi?  
I l h a m  Ə l i y e v: Siz burada Birləşmiş Ştatların sanksi-
yasını xatırlatdınız. Əlbəttə, bu bizə qarşı çox ədalətsiz addım 
idi. Lakin sanksiyanın tətbiq olunduğu vaxtı yadımıza salsaq, 
görərik ki, həmin vaxt Azərbaycanı Vaşinqtonda, ümumiyyətlə, 
tanımırdılar. Müstəqilliyin ilk illəri diplomatiya çox zəif idi. 
Əksinə, buradakı erməni lobbisi olduqca fəal çalışırdı və onlar 
rəsmiləri, Konqresi və digər təsisatları Azərbaycanın təcavüzün 
qurbanı yox, təcavüzkar olması fikrinə inandıra bildilər. 
Beləliklə, 907-ci düzəliş qəbul edilmişdir. Əlbəttə, sonrakı illər 
ərzində bu qərar qüvvədə idi və bu düzəlişin qüvvəsinin 
dayandırılması müəyyən vaxt apardı. Lakin biz hamımız o 
vaxtkı şəraiti xatırlayırıq. Danışıqlar təkcə bir tərəfdən asılı 
deyildi. Bu elə bir məsələ deyil ki, Azərbaycan onu birtərəfli 
qaydada həll etsin. Danışıqlarda iki tərəf iştirak edir. Bu 
səbəbdən, əgər biz sülh yolu ilə nizamlanmadan danışırıqsa, 
onda hər iki tərəf münaqişənin həllinə doğru addımlar atmalıdır. 
Bizim mövqeyimiz olduqca aydındır və mən hesab edirəm ki, 
ədalətlidir və beynəlxalq hüquq prinsiplərinə əsaslanır.  
 229 
Hər hansı münaqişənin həlli üçün müəyyən çərçivələr 
mövcud olmalıdır. Bu baxımdan, beynəlxalq hüququn lazımi 
qaydada müəyyən edilmiş normaları mövcuddur. Azərbaycanın 
ərazi bütövlüyü danışıqlar mövzusu deyildir. Azərbaycanın 
ərazi bütövlüyü bütün ölkələr, o cümlədən Birləşmiş Ştatlar 
tərəfindən tanınmışdır. Azərbaycanın ərazi bütövlüyünü 
tanımayan yeganə ölkə Ermənistandır. Bizim ərazi 
bütövlüyümüz Birləşmiş Millətlər Təşkilatı tərəfindən tanınıb 
və Azərbaycan bu təşkilata üzv kimi qəbul olunduqda, bütöv 
ölkə kimi, Azərbaycanın tarixi torpağı Dağlıq Qarabağ daxil 
olmaqla qəbul edilibdir. Buna görə də münaqişə həmin 
prinsiplər əsasında öz həllini tapa bilər. Dağlıq Qarabağda 
yaşayan təqribən 60 min erməniyə Azərbaycanın ərazi 
bütövlüyü çərçivəsində yüksək dərəcəli muxtariyyət verilə bilər. 
Biz belə misalları bir çox yerlərdə, o cümlədən Avropada 
görmüşük. Avropada muxtariyyətin bir çox yaxşı nümunələri 
mövcuddur və orada milli azlıqlar dinc şəraitdə, heç bir 
problemsiz yaşayırlar.  
Biz onlara bölgədə sülhün daim qorunacağı barədə çox 
güclü siyasi zəmanət verə bilərik. Sayı bir milyon olan 
qaçqınlarımız, o cümlədən 700 min məcburi köçkün öz evlərinə 
qayıtmaq hüququna malikdir. Onlar Ermənistan hökuməti 
tərəfindən həyata keçirilmiş etnik təmizləmə siyasəti 
nəticəsində öz yurdlarından qovulmuşlar. Onlar artıq on ildən 
çoxdur ki, dözülməz şəraitdə yaşayırlar. Bu, böyük humanitar 
faciədir və bütün dünya buna diqqət yetirməlidir. Biz yenə də 
münaqişənin beynəlxalq hüquq normaları əsasında dinc yolla 
həllinin tərəfdarıyıq və ümid edirik ki, danışıqlar konstruktiv 
istiqamətdə davam edəcəkdir. Lakin eyni zamanda, hər hansı 
proqnoz vermək çətindir, çünki bu elə bir məsələdir ki, yalnız 
bizim qərar və ya istəyimizdən asılı deyildir.  
B r e n t   S k o u k r o f t: Sağ olun, cənab Prezident. İndi 
isə  yerlərdən verilən suallara keçək. Kiminsə sualı varmı?  
S u a l: Mən hazırda Corc Vaşinqton Universitetində işlə-
yirəm. Keçmişdə Milli Təhlükəsizlik Şurasında çalışmışam, 
 230 
atanız və prezident Köçəryan arasında Dağlıq Qarabağ üzrə 
Ki-Uest sülh danışıqlarında Ağ evin nümayəndəsi olmuşam. 
Bildiyiniz kimi, hər hansı danışıqlarda hər iki tərəfin 
güzəştlərə getməsi lazımdır. Mən hesab edirəm ki, bu halda 
ən çətin şey digər tərəfin təklifinə uyğun güzəştə getməkdir. 
Əgər nəzərə alsaq ki, Sizin ölkə daha zəngindir və daha 
yaxşı uzunmüddətli perspektivləri var, fikrinizcə, Siz 
hazırda çətin vəziyyətdə olan Ermənistana hansı stimulu 
verə bilərsiniz? Onlar müharibədə qalib gəliblər. Udduqları 
heç nəyi geriyə qaytarmaq istəmirlər, çünki uzun müddətdə 
onları çətin perspektivlər gözləyir.  Əgər Siz Ermənistanın 
yerində olsaydınız, Sizcə onlara hansı stimul lazımdır ki, 
onlar da güzəştə gedə bilsin və məsələ öz həllini tapsın? Sağ 
olun.  
I l h a m   Ə l i y e v: Əvvəlcə onu demək istəyirəm ki, er-
mənilər müharibəni udmayıblar. Ola bilsin, ermənilər digər 
ölkələrin güclü himayəsi altında birinci müharibədə müəyyən 
üstünlük qazana biliblər. Hamıya məlumdur ki, Rusiya 
ordusunun güclü yardımı olmadan, ermənilər heç vaxt bizim 
torpaqları ələ keçirə bilməzdilər. Bu cür yardım həmin vaxt 
həlledici rol oynadı. Buna görə də müharibə hələ başa 
çatmayıbdır. Mən hesab edirəm ki, beynəlxalq münasibətlərdə 
real və konstruktiv danışıqları artıq baş vermiş fakt əsasında 
aparmaq düzgün hesab edilmir. Əgər biz beynəlxalq prosesdən 
və problemin müəyyən prinsiplərə əsaslanan dinc yolla 
həllindən danışırıqsa, bir tərəfin müvəqqəti üstün vəziyyəti 
nəzərə alınmamalıdır.  
Hesab edirəm ki, Ermənistan rəhbərliyi üçün qərar qəbul 
etmək vaxtı artıq yetişibdir. Biz hamımız gələcəyi fikirləş-
məliyik və dövlət xadimi ilə siyasətçi arasında olan fərq ondan 
ibarətdir ki, siyasətçilər yalnız özlərinin siyasi taleyi haqqında 
düşünürlər. Dövlət xadimləri isə xalqın taleyi haqqında 
fikirləşirlər. Fikrimcə, Ermənistan rəhbərliyinin qərar qəbul 
etmək vaxtı çatıbdır. Onlar beş, on və on beş ildən sonra 
 231 
münaqişənin həll olunmayacağı təqdirdə nəyin baş verəcəyi 
haqqında düşünməlidirlər.  
Azərbaycan xalqının səbrinin hüdudları var. Bizim heç bir 
qeyri-adi tələbimiz yoxdur. Biz özümüzə məxsus olmayan 
torpağı tələb etmirik. Tələbimiz odur ki, ermənilər işğal 
etdikləri rayonları könüllü şəkildə, dinc yolla qaytarsınlar və 
beləliklə, azərbaycanlılar doğma yerlərinə qayıda bilsin və 
orada yaşasınlar. Danışıqlar bu istiqamətdə getməlidir. Bey-
nəlxalq səviyyədə tanınmış normalara normal münasibət 
göstərilməlidir. Münaqişə dinc yolla öz həllini tapdıqda nə baş 
verəcək? Zənnimcə belə olsa, regionda bütün vəziyyət dəyişə 
bilər. İlk növbədə, bütün kommunikasiyalar açılacaqdır. 
Beləliklə, Ermənistan özü üçün vacib olan Rusiyaya gedən 
dəmir yolundan istifadə edə biləcəkdir. Daha sonra, gələcəkdə 
Ermənistan müxtəlif regional inkişaf layihələrinə qoşula bilər. 
Bu ölkə hazırda belə imkanlardan tam məhrumdur, çünki biz 
torpaqlarımızı işğal etmiş ölkə ilə heç vaxt əməkdaşlıq 
etməyəcəyik və Azərbaycanın iştirakı olmadan heç bir regional 
layihənin həyata keçirilməsi mümkün deyildir. Dağlıq Qarabağ 
erməniləri qorxu olmadan sülh şəraitində yaşaya biləcəklər. 
Onlar qanuni qaydada yaşayacaqlar. Bu gün Dağlıq Qarabağ 
qeyri-qanuni qurumdur. Bu, tanınmamış və özü-özünü elan 
etmiş kriminal rejimdir. Dağlıq Qarabağ hazırda bundan 
ibarətdir. Dağlıq Qarabağ ilə keçmiş sovet məkanında yerləşən 
digər oxşar «respublikalar» arasında heç bir fərq yoxdur. 
Bildiyiniz kimi, Abxaziya, Dnestryanı bölgə, Cənubi Osetiya və 
Dağlıq Qarabağ keçmiş SSRİ ərazisində dörd tanınmamış və 
özü-özünü elan etmiş «respublikadır». Onların hamısının eyni 
münaqişə kökləri var – separatizm və bunun nəticəsində 
ölkələrin ərazi bütövlüyünün pozulması. Eyni ideyalar 
mövcuddur – separatizm və etnik təmizləmə siyasəti. Ona görə 
də, Qafqazda sülh bərqərar olunsa, hamı bundan 
bəhrələnəcəkdir. Regional inkişaf proqramları, iqtisadi inkişaf 
olacaqdır. Ermənistan bundan sonra hazırda digər iki Cənubi 
Qafqaz ölkəsinin keçdiyi Avroatlantik inteqrasiya proseslərinə 
 232 
daha fəal formada qoşula bilər. Mən inanıram ki, Azərbaycanın 
gələcəyi tam aydındır. Azərbaycan möhkəm cəmiyyəti və 
iqtisadiyyatı olan güclü, çiçəklənən ölkəyə çevriləcəkdir və ən 
yaxşısı belə bir qonşu ilə dost olmaqdır.  
S u a l: Cənab Prezident, mətbuat səhifələrində şayiələr 
gəzir ki, Sizin səfəriniz İran məsələsi ilə bağlıdır. Burada 
mətbuat yazır ki, Siz prezident Buşla ABŞ-ın İrana qarşı 
mümkün hərbi əməliyyatına yardım etməyinizi müzakirə 
edəcəksiniz. Bu haqda şərhinizi verə bilərsinizmi? Bu 
məsələ Ağ evdə Sizin tərəfinizdən müzakirə olunacaqmı? 
Sağ olun.  
İ l h a m   Ə l i y e v: Qısa giriş sözümdə mən əməkdaşlı-
ğımızın əsas elementlərini qeyd etdim. Bu ölkəyə səfərimin 
məqsədi həmin məsələlərin müzakirəsidir. Burada əsasən 
ikitərəfli münasibətlər, Qafqazdakı vəziyyət, enerji və təhlükə-
sizlik məsələləri və əvvəldə qeyd etdiyim digər məsələlər 
nəzərdə tutulur. Əgər regional təhlükəsizlik məsələsi qaldırılsa, 
təbii ki, biz sizin dediyiniz mövzunu da istənilən digər məsələ 
kimi müzakirə edəcəyik. Mən mətbuatla tanış oldum və gördüm 
ki, bu aspektə xüsusi diqqət yetirilir, lakin fikrimcə, bu məsələ 
əməkdaşlığımızın və müzakirələrimizin əsas mövzusu 
olmayacaqdır.  
S u a l: 90-cı illərin əvvəllərində və ortalarında Azərbay-
can Bakı–Tbilisi–Ceyhan boru kəmərinin çəkilməsi və 
TRASEKA layihəsinin həyata keçirilməsi məqsədi ilə ABŞ 
və Avropa ilə çox sıx çalışırdı. Onlardan hər ikisi 
Azərbaycandan Qərbə kommunikasiyalar və nəqliyyat 
yollarının çəkilməsini nəzərdə tuturdu. Həmin iki 
təşəbbüsün hazırda Xəzər dənizinin digər sahilinə, Şərqə 
doğru genişlənməsi imkanları necədir? Bu cür səylərdə 
Azərbaycan hansı rəhbər mövqeni tuta bilər?  
İ l h a m   Ə l i y e v: Bildiyiniz kimi, Azərbaycan Xəzərin 
neft və qaz yataqlarında bizimlə birgə işləmək məqsədi ilə əsas 
xarici şirkətləri dəvət edən ilk ölkə oldu. Ondan əvvəl həmin 
yataqlarda heç bir digər ölkə və ya şirkət işləmirdi. Mənim 
 233 
rəhmətlik atamın, prezident Heydər Əliyevin neft strategiyası 
uğurlu olmuşdur və bu gün biz həmin strategiyanın həyata 
keçirilməsinin nəticələrini görürük. Biz neft və qaz layihələrinin 
inkişaf etdirilməsinin müxtəlif mərhələlərindəyik: kəşfiyyat və 
hasilatdan başlamış daşınmaya qədər mərhələlər nəzərdə 
tutulur. Bizlərdən çoxu hesab edirdi ki, Ceyhana gedən neft 
boru kəməri və Ərzuruma gedən qaz kəməri kimi nəhəng enerji 
layihələrini həyata keçirməklə gələcəkdə yalnız bu istiqamətdə 
işlərin davam etdirilməsi ilə məşğul olacağıq. Lakin bu gün 
Avropadakı istehlakçılarla bağlı yeni çağırışlar, yeni tələblər və 
yeni vəziyyət mövcuddur.  
Xəzər dənizi regionunda yeni inkişaf müşahidə olunur. Ona 
görə də Azərbaycan keçmişdə olduğu kimi, bu prosesi irəliyə 
aparmaqda və energetika sahəsindəki əməkdaşlıq və layihələr 
üçün yeni çərçivənin yaradılmasında çox fəal işləməyə hazırdır. 
Əgər Xəzərin şərq sahilində yerləşən ölkələr bizim 
infrastruktura qoşulmaq istəsələr, əlbəttə, bunu alqışlayarıq və 
nəticədə regionda tamamilə yeni vəziyyət yarana bilər. Bakı–
Tbilisi–Ceyhan və Bakı–Tbilisi–Ərzurum neft və qaz boru 
kəmərləri regional xarakter daşıyır və bu, üç ölkə – Azərbaycan, 
Gürcüstan və Türkiyə arasındakı regional əməkdaşlıqdır. Biz 
ABŞ hökumətinin verdiyi dəstəyi yüksək qiymətləndiririk və 
mən bir daha qeyd etmək istəyirəm ki, ABŞ-ın dəstəyi olmadan 
bu layihələrdən heç biri reallığa çevrilə bilməzdi. Həmin 
layihələr nəticəsində Azərbaycan öz resurslarını regional və 
beynəlxalq bazarlara çatdırmaq imkanı əldə edəcəkdir.  
Hazırda neft və qaz layihələrinin inkişafı ilə bağlı yeni 
vəziyyət lazımi qaydada nəzərdən keçirilməlidir. Mənə elə gəlir 
ki, bunlar dünya və Avropa əhəmiyyətli layihələrdir və bu 
halda, bütün maraqlı tərəflər müvafiq qaydada həmin 
layihələrdə iştirak edə bilər. Azərbaycanda bizimlə işləyən 
şirkətlərlə yanaşı, Avropa İttifaqı, ABŞ və təbii ki, qonşu 
ölkələr də işləyə bilər. Biz yeni vəziyyəti lazımi qaydada 
nəzərdən keçirməliyik və düzgün qərar qəbul etməliyik.  
 234 
S u a l: Ötən il Sizin ölkədə parlament seçkiləri keçirildi. 
Bir sıra beynəlxalq mətbuat orqanları Ukrayna və Gürcüs-
tandakı kimi növbəti «narıncı» inqilabdan yazırdılar. Lakin 
bu gün nazirləriniz arasında bir sıra gənc şəxsləri gördükdə 
mənə elə gəlir ki, Siz fərqli daxili strategiya seçmisiniz. Siz 
izah edə bilərsinizmi, prezident İlham Əliyevin daxili 
strategiyası necədir? Sizin qeyri-neft sektoru ilə bağlı 
fikirləriniz necədir?  
İ l h a m   Ə l i y e v: Əlbəttə, daxili siyasəti xarici siyasətdən 
ayırmaq olmaz. Bunlar bir-biri ilə bağlıdır. Əlbəttə ki, hər bir lider 
və ya siyasətçi, ilk növbədə, daxili məsələlərə daha çox diqqət 
ayırmağa çalışır. Lakin məqsədlərimizə nail olmaq və 
layihələrimizi həyata keçirmək üçün biz regionda sülhə nail ol-
malıyıq. Bizim qonşular və tərəfdaşlarla yaxşı münasibətlərimiz 
olmalıdır. Fikrimcə, Azərbaycanın təcrübəsi göstərir ki, bu məsələ 
mümkündür. Elə münasibətlər qurmaq olar ki, bu sizin ölkəniz 
üçün münasib olsun və sizin milli maraqlarınızı mümkün qədər 
lazımi qaydada qorusun və eyni zamanda tərəfdaş və dost 
saydığınız bütün ölkələr və şirkətlərlə daha geniş əməkdaşlığın 
yaradılması mümkün olsun.  
Prezidentliyimin ilk günlərindən mən bəyan etmişəm ki, 
Azərbaycan qarşıdurma zonasına çevrilməyəcəkdir. Azərbaycan 
əməkdaşlıq ölkəsi olacaqdır. Son iki il yarım müddətin 
təcrübəsi göstərir ki, biz həmin məqsədə doğru addımlayırıq. 
Ölkə daxilində işlərimiz lazımi qaydada gedir. Çox uğurlu 
iqtisadi göstəricilərə nail olmuşuq. Sosial problemlərin həllinə 
və işsizliyin azaldılmasına yönəlmiş çox güclü siyasətimiz var. 
Mən artıq qeyd etdim ki, iki il yarım ərzində 380 mindən çox 
yeni iş yeri açılmışdır. Bu, qeyri-adi nailiyyətdir. Azərbaycanda 
iki il ərzində yoxsulluğun səviyyəsi 49 faizdən 29 faizə 
düşmüşdür. Güman edilir ki, cari il ərzində həmin göstərici bir 
az da aşağı düşəcəkdir Ölkəmizdə sosial sabitlik mövcuddur. 
Monoetnik sayılan Ermənistandan fərqli olaraq, Azərbaycan 
çoxmillətli ölkədir. Bəlkə də Ermənistan bütün dünyada, ada 
ölkələri istisna edilməklə, yeganə monoetnik ölkədir.  
 235 
Ölkəmizdə müxtəlif millətlərin və dinlərin nümayəndələri 
var. Dini və etnik dözümlülük ən yüksək səviyyədədir. Azər-
baycan dünyəvi dövlətdir. Bu, təkcə Konstitusiyada yazılmayıb, 
bu bizim həyat tərzimizdir. Ona görə də göstərdiyim bütün 
səylər xalqın həyat tərzinin daha da yaxşılaşdırılmasına, 
Azərbaycanın daha da möhkəmləndirilməsinə, regionda daha 
yaxşı mövqenin qazanılmasına və mürəkkəb qonşuluq 
şəraitində sülh, təhlükəsizlik və sabitliyin qorunmasına yönə-
libdir. Əvvəldə qeyd edildiyi kimi, əgər siz xəritədə Bakıdan 
digər istiqamətlərə baxsanız, mövcud olan və ya potensial 
müharibələri, münaqişələri və hərbi əməliyyatları görəcəksiniz. 
Belə şəraitdə Azərbaycan sabitlik və inkişaf adasıdır. Bu  bizim 
nailiyyətimizdir. Bu bizim sərvətimizdir. Biz bunun qorunması 
və möhkəmləndirilməsi üçün bütün səyləri göstərməliyik.  
Siz burada «narıncı» inqilabı xatırlatdınız. Bu məsələni 
məndən parlament seçkiləri öncəsi dəfələrlə soruşublar və tam 
səmimiyyətlə bildirmişəm ki, Azərbaycanda bu inqilab baş 
verməyəcək, çünki bunun üçün əsas yoxdur. Bu, insanların 
hökumətdən narazı olduğu zaman baş verir. Hökumət ilə xalq 
arasında boşluğun olduğu zaman yaranır. Bu, böyük 
disproporsiya olduqda və sərvətlərin qeyri-ədalətli formada 
paylanılması təqdirində baş verir. Bu, iqtisadi tənəzzül olanda 
baş verir. Bütün bu sahələrdə bizim nailiyyətlərimiz var. 
Zənnimcə, yaxşı nailiyyətlərimiz var. Bəli, problemlərimiz də 
var və biz onları gizlətmirik.  
S u a l: Mənim verəcəyim sual Qara dəniz regionu ilə 
Xəzər dənizi regionu arasında əməkdaşlıqla bağlıdır. Mən 
bilmək istərdim, vaxt keçdikcə bu sahədə vəziyyət necə 
dəyişəcək? Sizcə, daha geniş Qara dəniz regionu 
konsepsiyasının gələcəkdə inkişaf etdirilməsi və 
əməkdaşlığın genişləndirilməsi sahəsində əsas çətinliklər 
nədən ibarətdir?  
İ l h a m   Ə l i y e v: Biz bu prosesdə çox fəal şəkildə 
iştirak edirik. Qara dəniz regionu ilə Xəzər dənizi regionu 
arasında əməkdaşlığı dəstəkləyirik. Azərbaycan GUAM 
 236 
təşkilatının həmtəsisçisidir. Həmin təşkilat ölkəmizi digər üç 
Qara dəniz ölkəsi ilə birləşdirir. Bir sözlə, bizim bütün Qara 
dəniz dövlətləri ilə ikitərəfli səviyyədə yaxşı əlaqələrimiz var və 
mən həmin region ölkələrinə səfərlər etmişəm. Eyni zamanda, 
həmin ölkələrin başçıları ölkəmizə səfər ediblər. Biz bu 
istiqamətdə uğurlu və çox yaxşı sürətlə irəliləyirik.  
Bizim Avroatlantik məkanına inteqrasiya siyasətimiz 
olduqca aydındır. Bu, artıq elan edilib və dəyişməz olaraq qalır. 
Biz NATO ilə «Fərdi tərəfdaşlığın fəaliyyət planı» çərçivəsində 
işləyirik. Ümid edirik ki, Avropa İttifaqının «Yeni qonşuluq 
siyasəti»nin təzə mərhələsi bu yaxınlarda təqdim olunacaqdır. 
Azərbaycan «Yeni qonşuluq» strategiyasının bir hissəsidir. 
Avropa İttifaqının hüdudları get-gedə bizim sərhədlərə daha da 
yaxınlaşır. Buna görə də biz lap yaxınlarda artıq qonşu 
olacağıq. Biz bu sahədə çalışmalıyıq və yaxşı qonşuluq naminə 
əməkdaşlığın yaxşı səviyyəsinə nail olmalıyıq. Bir sözlə, biz 
bütün həmin istiqamətlərdə lazımi səviyyədə uğurlu əməkdaşlıq 
həyata keçirəcək və ümid edirəm ki, belə də davam edəcəyik.  
S u a l: Mən başa düşürəm ki, Sizin burada qeyd 
etdiyinizə görə, Ağ evdə keçirəcəyiniz danışıqlar zamanı, 
əsasən  ikitərəfli münasibətlərə aid məsələləri müzakirə 
edəcəksiniz. Lakin İran məsələsi gündəliyə gətirilsə, Sizin 
İranın nüvə proqramı ilə bağlı mövqeyiniz varmı? Çünki 
hazırda bu məsələ ilə bağlı ABŞ-la İran arasında 
qarşıdurma get-gedə artır və İran Sizin qonşunuzdur.  
İ l h a m   Ə l i y e v: Bilirsiniz, öz problemlərimizə qayıt-
saq, uzun illər ərzində, artıq on ildən çoxdur ki, biz yalnız 
Ermənistan–Azərbaycan münaqişəsi ilə məşğul olmuşuq. Biz 
hesab edirik ki, mürəkkəb məsələlər sülh yolu ilə öz həllini 
tapmalıdır. Çünki Azərbaycanın yerləşdiyi məkanı nəzərə alsaq 
və əgər regiondakı həssas sülhə zərbə vurularsa, biz bundan 
əziyyət çəkəcəyik və bunun gözlənilməz nəticələri olacaqdır. 
Ona görə də mən məsələlərin dinc yolla nizamlanmasına 
üstünlük verirəm. Yenə qeyd etmək istəyirəm, on ildən çoxdur 
ki, bizim torpaqlarımız qaytarılmır. Hesab edirəm ki, daha 
 237 
böyük təhlükəsizlik məsələlərinə gəldikdə, biz sülhü, sabitliyi 
və təhlükəsizliyi qoruyub saxlamağa çalışmalıyıq. Fikrimcə, 
narahatlığa səbəb olan məsələlərin aradan qaldırılmasında ən 
yaxşı üsul diplomatik vasitələrdən istifadədir. Biz xüsusi 
regionda yerləşirik. Həmin məsələ bizim üçün elə bir məsələ 
deyil ki, onu yalnız televiziyada seyr edək və xoşumuza 
gəlməsə, digər kanalı çevirək. Bu bizim təhlükəsizliyimizlə 
bağlı olan məsələdir. Təbii ki, biz də bundan narahatıq. Əgər 
bunun bizi narahat etmədiyini desək, sadəlövhlük olardı. Lakin 
hazırkı mərhələdə biz İranın nüvə proqramı məsələsini 
danışıqlar yolu ilə həll etməyə çalışmalıyıq. Belə olarsa, həmin 
proqramın səbəb ola biləcəyi təhlükə azaldılacaq və məsələ öz 
diplomatik həllini tapacaqdır.  
S u a l: Cənab Prezident, mən daxili məsələlərə qayıtmaq 
istəyirəm. Siz bir neçə dəfə sülh, təhlükəsizlik və iqtisadi 
inkişafı qeyd etdiniz. Bəlkə mən səhv edirəm, lakin bu gün 
səhər Siz bir sözü qeyd etmədiniz: o da demokratiyadır. 
Sizin rejim seçkilərin keçirilməsi ilə bağlı beynəlxalq 
səviyyədə tənqid edilmişdir və seçkilərdən sonra müxalifət 
qruplarına təzyiqlər haqqında danışılmışdır. Siz 
Azərbaycanda demokratiya ilə bağlı konsepsiyanız 
haqqında danışa bilərsinizmi? Bu, sülh, təhlükəsizlik və 
sabitlik planına necə uyğun gəlir?  
İ l h a m   Ə l i y e v: Əgər yadınızdadırsa, təklif olundu ki, 
görüşün formatı əsasən sual-cavab şəklində qurulsun. Ona görə 
də mən yalnız verilən suallara cavab verirəm. Bu, birincisi. Mən 
bizim daxili siyasətimizin vacib elementini yadımıza saldığınıza 
görə Sizə minnətdaram. Söhbətin əvvəlində mən artıq qeyd 
etdim ki, bizim ölkədə siyasi və iqtisadi islahatlar paralel olaraq 
həyata keçirilir. Mən qəti surətdə inanıram və tam əminəm ki, 
siyasi və iqtisadi inkişaf paralel getməsə, onda iqtisadi islahatlar 
və demokratikləşmə prosesi uğurlu olmayacaqdır. İqtisadi 
islahatlarsız siyasi islahatlar uğursuzluqla nəticələnəcəkdir. 
Əgər Sovet İttifaqının və digər ölkələrin tarixinə nəzər salsaq, 
biz bunun şahidi olacağıq. Siyasi islahatlar və cəmiyyətin 
 238 
demokratikləşməsi olmadan bütün iqtisadi islahatlar gələcəkdə 
ciddi problemlərin yaranmasına səbəb olacaqdır. Ona görə də 
mən hesab edirəm ki, biz Azərbaycanda hər iki istiqamətdə 
uğurla addımlayırıq. Zənnimcə, son iki il yarım ərzində böyük 
nailiyyətlər qazanılmışdır. Azərbaycan daha açıq, demokratik 
və azad ölkəyə çevrilmişdir. Beynəlxalq təşkilatlar tərəfindən 
qaldırılmış əsas məsələlər nəzərdən keçirilmiş və həll 
edilmişdir.  
Misal üçün, siyasi məhbuslar kimi məsələlər. Bizim ölkədə 
heç bir siyasi məhbus yoxdur. Ölkəmizdə bütün əsas azadlıqlar 
bərqərar olunubdur. Söz və fikir azadlığı mövcuddur. Bizim 
siyasi təsisatlarımız var. Bəli, onlar zəifdir, lakin bu bizim 
günahımız deyildir. Bizim hökumətimizin səhvi deyil ki, siyasi 
təsisatlar və ya siyasi partiyalar zəifdir. Bu ola bilsin ki, keçid 
dövrü ilə bağlıdır. Lakin bununla belə, biz normal siyasi mühit 
yaratmağa çalışırıq. Hesab edirəm ki, Azərbaycandakı siyasi 
münasibətlər hələ ki, normal müstəvidə deyildir. İfratçılıq xalq 
tərəfindən dəstəklənmir və daha davakar və ifratçı olan 
partiyalar öz populyarlığını itirir və keçirilmiş son parlament 
seçkiləri bunu göstərdi.  
Parlament seçkilərinə gəldikdə isə, bildiyiniz kimi, bir çox 
şayiələr gəzirdi və müəyyən dairələr fikirləşirdi ki, Azərbaycan 
növbəti «narıncı» inqilab ölkəsi olacaqdır. Lakin bu belə 
olmadı. Ona görə yox ki, hökumət xüsusi təzyiq metodlarından 
istifadə etdi. Onları xalq dəstəkləmədi. Əgər xalq dəstəkləmirsə, 
bu və ya digər partiyanın işi və yaxud ideyası baş 
tutmayacaqdır. Siz Azərbaycanı rejim adlandırdınız, mən bu 
sözlə razılaşmıram. Bəlkə siz bunu ölkəmizə öz münasibətinizi 
bildirmək üçün deyirsiniz. Azərbaycan – ölkədir və mən bu 
ölkənin demokratik qaydada seçilmiş prezidentiyəm. Hesab 
edirəm ki, rejim kimi sözlərlə ölkələri fərqləndirmək düzgün 
deyildir. Kim müəyyən edir ki, demokratiya harada var, harada 
isə yoxdur?! Qonşuluqda olan ölkələrə nəzər yetirin. Mən hesab 
etmirəm ki, Azərbaycanda demokratiyanın səviyyəsi istənilən 
digər qonşu ölkədəki demokratiyanın səviyyəsindən aşağıdır. 
 239 
Burada reallıq və onun qavranılması var. Qavranılmaya gəldikdə, 
bəzən o, əsl reallığı əks etdirməyən informasiyaya əsaslanır. Əgər 
siz ölkəni görsəniz, onun necə inkişaf etdiyini öyrənsəniz və 
xalqın rəyi ilə tanış olsanız, bəlkə başqa cür düşünərsiniz. Mən 
əhalinin mütləq əksəriyyəti tərəfindən dəstəklənən prezidentəm.  
B r e n t   S k o u k r o f t: Çox sağ olun, cənab Prezident. 
Verdiyiniz cavab bizə olduqca böyük təəssürat bağışladı. Orada, 
arxada sual verən var.  
S u a l: Cənab Prezident, İranda 20 milyondan çox azər-
baycanlı yaşayır. Azərbaycanın Cənubi Azərbaycana müna-
sibəti necədir?  
İ l h a m   Ə l i y e v: Azərbaycanlılar bir çox ölkələrdə ya-
şayırlar. Bu yaxınlarda biz Dünya azərbaycanlılarının II 
qurultayını keçirdik. Bizim hesablamalarımıza görə, bu gün 
dünyanın müxtəlif yerlərində 50 milyondan çox azərbaycanlı 
yaşayır, o cümlədən İranda xeyli sayda etnik azərbaycanlı 
yaşayır. Təbii ki, onların hamısının taleyi bizim üçün çox 
vacibdir. Müxtəlif ölkələrə səfər etdikdə mən həmişə Azər-
baycan icmasının nümayəndələri ilə görüşlər keçirirəm, çünki 
qeyd etdiyim kimi, azərbaycanlılar bir çox ölkələrdə yaşayırlar. 
Biz çalışırıq ki, onların tələbatlarını nəzərə alaq. Biz 
azərbaycanlıların yaşadıqları ölkələrlə yaxşı münasibətdə 
olmağa çalışırıq ki, onların həyatı yaxşılaşsın.  
Burada həmçinin İranda yaşayan azərbaycanlılar da nəzərdə 
tutulur. Mən ötən il İrana rəsmi səfər etmişəm və həmin səfər 
zamanı Təbrizdə Azərbaycanın konsulluğu açılmışdır. Bu, 
ikitərəfli münasibətlər sahəsində atılan vacib addım idi və İranla 
Azərbaycan arasında əlaqələrin mühüm elementinə çevrildi. 
Fikrimcə, qeyd etdiyim kimi, hər bir ölkə dünyanın digər 
yerlərində olan öz həmvətənlərinə qayğı ilə yanaşmağa çalışır. 
Azərbaycan da bu baxımdan istisna deyildir. Ona görə də, başqa 
ölkələrdəki azərbaycanlıların daha yaxşı yaşaması bizim üçün 
əsas prioritetlərdən biridir.  
S u a l: Bir çoxları hesab edir ki, Vaşinqtonun xoş 
münasibətini qazanmaq üçün Rusiyaya soyuq münasibət 
 240 
göstərmək kifayətdir. ABŞ-la Rusiya arasında keçmiş sovet 
məkanında müəyyən mənada yeni yarışma var. Sizin bu 
məsələyə münasibətiniz necədir? Sağ olun.  
İ l h a m  Ə l i y e v: Hesab edirəm ki, həyata keçirdiyimiz 
siyasət tamamilə aydındır və göz qabağındadır. Onun əsasını 
bizim dostlarımız və tərəfdaşlarımızla yaxşı, qarşılıqlı surətdə 
faydalı münasibətlərin qurulması təşkil edir. Münasibətlər 
qarşılıqlı hörmət, bir-birinin daxili işlərinə müdaxilə etməmək, 
siyasi dialoqun və iqtisadi əməkdaşlığın təşviq olunması kimi 
prinsiplərə əsaslanır. Bizim Rusiya ilə olan əlaqələrimiz heç bir 
xarici amildən asılı deyildir. Azərbaycan buna çox sadiqdir. 
Rusiya ilə Azərbaycan arasında çox yüksək səviyyədə siyasi 
dialoq mövcuddur.  
Mənim Rusiyaya bir çox səfərlərim olub, onlardan biri rəsmi 
səfər idi. Prezident Putin bu yaxınlarda Azərbaycanda 
olmuşdur. Biz vaxtaşırı olaraq görüşlər keçiririk və ikitərəfli 
münasibətlərin müxtəlif aspektlərinə dair müzakirələr aparırıq. 
Yeri gəlmişkən deyim ki, prezidentliyim dövründə Rusiya ilə 
Azərbaycan arasındakı ticarət dövriyyəsi iki dəfə artmışdır. 
Bütün bunlar yaxşı əməkdaşlıq və anlaşmanı nümayiş etdirir. 
Buraya iqtisadi inkişaf məsələsini də şamil etmək olar.  
Bir sözlə, münasibətlərimizin heç bir digər formatı və yaxud 
çərçivəsi yoxdur və onlar bizim Birləşmiş Ştatlarla yaxşı 
əlaqələrimizdən asılı deyildir. Mən artıq qeyd etdim ki, 
Azərbaycan qarşıdurma zonası deyildir. Əgər siz qeyd etdiyiniz 
kimi, Rusiya ilə ABŞ hər hansı bir problemin həllini istəyirsə, 
dünyada digər bir yeri seçə bilərlər. Gəlin Azərbaycanda 
hamımız bir-birimizə dost olaq.  
S u a l: Sabahınız xeyir, cənab Prezident. Qeyri-neft 
sektorunun inkişaf etdirilməsi haqqında şərhlərinizi eşitmək 
istərdim. Qeyri-neft sektorunda inkişaf prioritetləri 
hansılardır? Bu inkişafa necə başlamaq istəyirsiniz?  
İ l h a m   Ə l i y e v: İmkanlar çoxdur və bu baxımdan bi-
zim çoxlu planlarımız var. Azərbaycanda fəaliyyət göstərən 
şirkətlər bu yaxınlarda ölkənin qeyri-neft sektoruna 100 milyon 
 241 
dollar sərmayə qoymuşlar. Bu, əsasən qeyri-neft sektorunun 
inkişaf etdirilməsinə sərf olunacaqdır. Biz bu imkanlardan 
istifadə edərək potensial sərmayədarları cəlb etməyə çalışacağıq 
və beləliklə, Azərbaycanda yeni sərmayələr üçün əlavə sahələr 
açılacaqdır. Eyni zamanda, biz özəl sektordakı iş adamları üçün 
büdcəmizdən 100 milyon ABŞ dolları həcmində kreditlərin 
verilməsini nəzərdə tutmuşuq. Həmin kreditlər çox güzəştli 
şərtlərlə verilir ki, sərmayələr əsasən qeyri-neft sektoruna 
yönəldilsin. Bu, qeyri-neft sektorunun inkişafı üçün iki əsas 
elementi təşkil edir və sərmayədarların bu baxımdan tələblərinə 
cavab verir. Həmin sektorda prioritetlərə gəldikdə isə, bunlar 
müxtəlif ola bilər. Lakin bizim üçün iqtisadi və sosial inkişaf 
sahələrinin uzlaşması vacibdir. Azərbaycan əhalisinin yarısının 
kənd yerlərində yaşadığını nəzərə alsaq, təbii ki, bizim üçün 
prioritet sahə kənd təsərrüfatıdır.  
Ölkəmizin əlverişli iqlimi var. Dünyada olan 11 iqlim 
qurşağından 9-u Azərbaycanda mövcuddur. Münbit torpaqlar 
bütün növ kənd təsərrüfatı məhsullarının becərilməsinə imkan 
yaradır. Dediyim kimi, əhalinin yarısı kənd yerlərində yaşayır. 
Kənd təsərrüfatı sahəsində çox böyük potensial var. Bununla 
belə, əsas istehlak mallarına, yəni kənd təsərrüfatı məhsullarına 
gəldikdə, hələ də idxaldan asılıyıq. Biz bu sahəni elə inkişaf 
etdirmək istəyirik ki, hətta ixrac da edə bilək. Bundan başqa, 
təbii ki, söhbət tikinti, turizm, neft kimyası və digər sahələrdən 
gedə bilər. Lakin kənd təsərrüfatı bizim üçün bir nömrəli sahə 
kimi qalır.  
S u a l: Cənab Prezident, gəlirlərin birdən-birə artması 
nəinki xoşbəxtlik, həmçinin bədbəxtlik də gətirə bilər. Siz 
neft və qaz gəlirlərinin artması nəticəsində ölkənizin vacib 
kənd təsərrüfatı imkanlarını boşa çıxaran idxal olunan ucuz 
kənd təsərrüfatı məhsullarının və inflyasiyanın 
güclənməsinin qarşısını almaq məqsədi ilə hansı tədbirləri 
görürsünüz? 
İ l h a m   Ə l i y e v: Bu bizi narahat edən əsas problem-
lərdən biridir. Çünki əvvəllər bizi maraqlandıran məsələ tezliklə 
 242 
neft və qaz layihələrinə başlamaq və neft sektorundan gəlirlər 
əldə etmək idi. Bu gün isə bizim üçün vacib məsələ 
makroiqtisadi sabitliyin qorunub saxlanılmasıdır. Çünki ötən 
illərlə müqayisədə, son il bizdə ilk dəfə olaraq, inflyasiya 
təxminən 9 faiz təşkil etmişdir və bu il təqribən eyni səviyyədə 
olacaqdır. Əhalinin gəlirləri təqribən 30 faiz artmışdır. Lakin bu 
da inflyasiya ilə gəlirlər arasındakı böyük fərqdir. Bununla belə, 
biz xərclər sahəsində son dərəcə ehtiyatlı olmalıyıq. Bəzən biz 
makroiqtisadi sabitliyi pozmamaq üçün xərcləri dayandırmağa 
məcbur oluruq.  
Bizə yardım edəcək elementlərdən biri odur ki, bütün 
gəlirləri Neft Fondunda cəmləşdiririk. Bu çox şəffaf strukturdur 
və ona beynəlxalq ictimaiyyət tərəfindən lazımi etimad 
göstərilir. O, beynəlxalq təşkilatların auditindən keçir və biz 
Beynəlxalq Valyuta Fondu, Dünya Bankı və digər beynəlxalq 
təsisatlarla sıx işləyirik. Bütün gəlirlər fonda yığılır. 
Azərbaycanın hər bir vətəndaşı bilir ki, orada nə qədər vəsait 
cəmləşir. Bununla belə, fonddan edilən hər hansı xərclər 
ümumiləşdirilmiş büdcə ilə razılaşdırılmış qaydada olur. Başqa 
sözlə, Azərbaycanın hər bir vətəndaşı özünün parlamentdəki 
nümayəndəsi vasitəsilə paylanma prosesində iştirak edə bilər. 
Lakin gələn illər ərzində Azərbaycanın maliyyə gəlirlərinin 
həcmi gözəçarpan dərəcədə artacaqdır. Ölkənin böyük 
tələbatları var. Biz infrastrukturumuzu təkmilləşdirməliyik, bizə 
yeni yollar, yeni su kəmərləri, qazpaylayıcı sistemlər, elektrik 
stansiyaları, məktəblər, xəstəxanalar lazımdır. Bütün bunlar 
ölkə üçün lazımdır. Lakin eyni zamanda, biz çox ehtiyatlı olma-
lıyıq ki, iqtisadiyyata həddindən artıq vəsait sərf etməyək. 
Ölkədə hiperinflyasiya yaranarsa, bütün iqtisadi nailiyyətlərimiz 
sual altında olacaqdır.  
S u a l: Cənab Prezident, ölkənizin Birləşmiş Ştatlar ilə 
hərbi sahədəki münasibətlərinin səviyyəsini təsvir edə bilər-
sinizmi? ABŞ qüvvələri Əfqanıstandakı əməliyyatları üçün 
Azərbaycan ərazisindən nə dərəcədə istifadə edir? Özbə-
kistanda hərbi bazanın bağlanmasından sonra həmin 
 243 
münasibətlər gözəçarpan dərəcədə artıbmı? Azərbaycan 
ərazisinin ABŞ qüvvələri tərəfindən İran üzərində kəşfiyyat 
uçuşları və ya quruda hərbi əməliyyatların aparılması 
məqsədi ilə istifadəsi mümkündürmü? Çox sağ olun.  
İ l h a m   Ə l i y e v: İlk günlərdən etibarən Azərbaycan 
antiterror koalisiyasına qoşularaq öz hava məkanını açdı. Həmin 
vaxtdan etibarən biz regionda təhlükəsizlik və anti-terror 
əməliyyatları sahəsində Birləşmiş Ştatlarla fəal şəkildə 
əməkdaşlıq edirik. Biz lap əvvəldən qoşunlarımızı Kosovo və 
Əfqanıstana göndərdik və Ermənistandan fərqli olaraq, bizim 
orada sürücülərimiz yox, əsgərlərimiz var. Biz onları digər tərəf 
kimi yalnız orada olmağı nümayiş etdirmək xatirinə sonradan 
yox, lap ilk günlərdən göndərdik. Birləşmiş Ştatlarla 
münasibətlərə gəldikdə, aramızda çox yüksək səviyyədə etimad 
və inam var və biz hərbi əməkdaşlığımızı davam etdirəcəyik, 
çünki bu, hər iki ölkənin xeyrinədir.  
Eyni zamanda, Azərbaycan, əlbəttə, İrana qarşı mümkün ola 
biləcək heç bir potensial əməliyyata qatılmayacaqdır. Mən və 
bizim rəsmilərimiz əvvəllər çox aydın şəkildə bunu bildirmişik. 
Hesab edirəm ki, bu məsələdə spekulyasiyaları dayandırmaq 
lazımdır. Bizim İranla ikitərəfli sazişimiz var. Həmin sazişdə 
deyilir ki, ölkələrimizin ərazisi bir-birimizə qarşı hər hansı hərbi 
əməliyyatların aparılması üçün istifadə oluna bilməz. Buna görə 
də bizim münasibətlərimiz beynəlxalq sazişlərlə tənzimlənir. 
Lakin eyni zamanda, əgər Əfqanıstanda sülhə nail olmaq, yaxud 
İraqda sülhü möhkəmləndirmək üçün əlavə addımların atılması 
zəruri hesab edilərsə, əlbəttə, Azərbaycan lap əvvəldə olduğu 
kimi, ABŞ-la çiyin-çiyinə durmaq üçün əlindən gələni 
edəcəkdir.  
S u a l: Hazırda İran haqqında enerji millətçiliyi məsələsi 
hallandırılır. Bir sıra ölkələr, xüsusən də Rusiya keçirdiyi 
konfranslar zamanı yeni millətçilik hisslərini enerji təchizatı 
məsələsinə şamil edir. Sizdən fərqli olaraq, həmin ölkələr, 
zənnimcə, qeyri-enerji sahələrinin inkişaf etdirilməsi üçün 
çox iş görmür. Enerji millətçiliyi kimi məsələyə, yəni 
 244 
millətçiliyə əsaslanan enerji təchizatına Sizin münasibətiniz 
necədir?  
İ l h a m   Ə l i y e v: Bu mənim üçün yeni bir şeydir. 
Əvvəllər mən heç vaxt belə məsələ haqqında eşitməmişəm. 
Azərbaycanda enerji beynəlmiləlçiliyi var, çünki bizim ölkədə 
Birləşmiş Ştatlar, Böyük Britaniya və digər Avropa 
ölkələrindən bir çox nümayəndələr işləyir. Onlar 1994-cü ildən 
bəri bizimlə yaxşı məramla və dostluq ruhunda işləyirlər. Bu 
cür əməkdaşlığın nəticəsində biz neft və qaz sektoruna təqribən 
70 milyard ABŞ dolları yatırılmasını və ümumi hesabla, son 12 
il ərzində 28 milyard ABŞ dollarını sərmayə kimi cəlb edə 
bilmişik. Təbii ki, neft və qaz sektoruna qoyulan sərmayələr 
digər sektorlara da sərmayələrin cəlb olunmasına xidmət 
etmişdir. Həmin sektorlar xidmət sahəsini, infrastrukturu, təhsil 
və sairəni əhatə edir.  
Biz apardığımız əməkdaşlıqdan olduqca məmnunuq. 
Azərbaycanda on minlərlə əcnəbi yaşayır, müxtəlif şirkətlər 
üçün işləyir və özlərini rahat hiss edirlər. Çünki Azərbaycan çox 
qonaqpərvər ölkədir.  
Ölkədə çox yaxşı şərait mövcuddur və digər ölkələrin 
nümayəndələrinə münasibət hər zaman müsbət olmuşdur. Lakin 
Avropadakı müəyyən qaz məsələlərinə gəldikdə, bununla bağlı 
bir daha bildirmək istəyirəm ki, biz öz qaz layihəmizi 
başlayanda, zənn edilən bazarımız Türkiyə idi. Bununla bağlı 
bizim Türkiyə və Gürcüstan ilə müvafiq sazişlərimiz var. Biz 
heç vaxt Avropanı qazımız üçün potensial bazar hesab 
etməmişik. Bizim qaz hasilatı elə planlaşdırılır ki, özümüzün 
tələbatını, Türkiyə və Gürcüstanın tələbatını ödəsin.  
Hazırda isə Avropa İttifaqının təmsilçiləri deyirlər ki, qazın 
gələcəkdə Avropaya nəql olunması sahəsində əməkdaşlıq 
qurmaq olar. Lakin bu  bizim üçün yeni məsələdir. Biz onu heç 
vaxt ciddi şəkildə nəzərdən keçirməmişik, heç vaxt 
planlaşdırmamışıq. Ona görə də, əgər bu məsələ gələcəkdə üzə 
çıxarsa, biz – Azərbaycan, qaz hasilatı sahəsində işləyən 
şirkətlər, Avropa İttifaqı onu nəzərdən keçirəcəyik. Biz çox şad 
 245 
olardıq ki, Birləşmiş Ştatlar da iştirak etsin. Çünki Birləşmiş 
Ştatlar Bakı–Tbilisi–Ceyhan və «Şahdəniz» layihələrində 
aparıcı rol oynayır. Belə halda, biz özümüzün inkişaf və hasilat 
proqramlarımıza düzəlişlər edəcəyik. Yəni əlavə sərmayələr 
qoyulacaq və səylər göstəriləcəkdir. Belə çıxır ki, bu məsələ 
Avropa üçün təcili xarakter daşıyır. Əgər bu məsələ mümkün 
qədər qısa müddətdə qaldırılmalıdırsa, bizə xahişlər olarsa və 
lazım gələrsə, müzakirələrə hazırıq. Bu halda, əlbəttə ki, biz 
keçmişdə olduğu kimi əməkdaşlıq edəcəyik.  
B r e n t   S k o u k r o f t: Cənab Prezident, bu gün burada 
bizimlə olduğunuza görə Sizə minnətdarlığımızı bildirmək 
istəyirəm. Söhbətiniz əsnasında nümayiş etdirdiyiniz 
səmimiliyi, açıqlığı və əhatəli fikirlərinizi yüksək qiymətlən-
diririk. Vaşinqtonda keçirəcəyiniz görüşlərinizdə, habelə rejim 
yox, Azərbaycandakı administrasiyanız üçün uğurlar 
arzulayırıq.  
 246 
 
AZƏRBAYCAN PREZİDENTİ  İLHAM ƏLİYEV  
VAŞİNQTONDA NAMƏLUM  ƏSGƏRİN MƏZARI 
ÖNÜNƏ ƏKLİL QOYMUŞDUR 
 
26 aprel 2006-cı il 
 
Azərbaycan Respublikasının Prezidenti İlham Əliyev aprelin 
26-da Vaşinqtonda Arlinqton milli qəbiristanlığını ziyarət etmişdir. 
Azərbaycan prezidentinin şərəfinə burada fəxri qarovul dəstəsi 
düzülmüşdü. Fəxri qarovul dəstəsinin rəisi prezident İlham Əliyevə 
raport verdi. 
Buraya toplaşan amerikalılar, o cümlədən məktəblilər pre-
zident İlham Əliyevin bu ziyarətini müşahidə edirdilər. Onlara 
bildirildi ki, burada rəsmi ziyarətlər, adətən, qısa olur. Lakin 
Azərbaycana və onun prezidentinə olan xüsusi münasibətə görə bu 
mərasimə ayrılan vaxt uzadılmışdır və daha yaddaqalan 
olacaqdır. 
Arlinqton qəbiristanlığında ABŞ dövləti yarandığı gündən 
indiyədək ölkənin azadlığı uğrunda gedən müharibələrdə həlak 
olmuş şəhidlər dəfn edilmişdir. İraqdakı hərbi əməliyyatlar zamanı 
həlak olan amerikalı əsgərlər də burada dəfn olunur. 
Prezident İlham Əliyev Naməlum əsgərin məzarı önünə əklil 
qoydu. Azərbaycan prezidentinin şərəfinə toplardan 19 yaylım 
atəşi açıldı, Azərbaycanın və ABŞ-ın dövlət himnləri səsləndi. 
Prezident İlham Əliyev sonra buradakı muzeylə tanış oldu. O, 
xalqımızın ümummilli lideri Heydər Əliyevin 1997-ci ildə ABŞ-a 
ilk rəsmi səfəri zamanı muzeyə hədiyyə etdiyi qılınca da böyük 
maraqla baxdı. 
Prezident İlham Əliyev xatirə olaraq muzeyə hədiyyə təqdim 
etdi. 
 247 
 
 
 
QEYRİ-HÖKUMƏT TƏŞKİLATLARININ  
NÜMAYƏNDƏLƏRİ İLƏ GÖRÜŞ 
 
26 aprel 2006-cı il 
 
Azərbaycan Respublikasının Prezidenti İlham Əliyev aprelin 
26-da onun üçün ayrılmış iqamətgahda ölkəmizdə fəaliyyət 
göstərən ABŞ qeyri-hökumət təşkilatlarının nümayəndələri ilə 
görüşmüşdür. 
Görüşdə Soros Fondunun, Hyuman Rayts Voç, Fridoom 
Haus, İREX təşkilatlarının və Milli Demokratiya İnstitutunun 
nümayəndələri iştirak edirdilər. 
İREX təşkilatının rəhbəri Mark Pomar prezident İlham 
Əliyevi salamladı, görüş iştirakçılarını dövlətimizin başçısına 
təqdim etdi. 
İ l h a m  Ə l i y e v: Mənim Vaşinqtona səfərim Azərbay-
can ilə ABŞ arasında qarşılıqlı maraq doğuran məsələlərin həlli 
üçün gözəl imkandır və əməkdaşlığımızın daha da inkişaf 
etdirilməsi üçün bunun böyük əhəmiyyəti olacaqdır. 
P o m a r: Biz Azərbaycanda təhsil mübadiləsi proqramları-
nı həyata keçiririk və səfir Hafiz Paşayev hələ sovet dövründə, 
yəni 70-ci illərdə bu layihənin ilk azərbaycanlı məzunlarından 
biri olmuşdur. Bu, əməkdaşlığımıza yaxşı nümunədir. 
Sonra qeyri-hökumət təşkilatlarının nümayəndələri təmsil 
etdikləri qurumların fəaliyyəti və gələcək layihələri barədə 
məlumat verdilər. Bildirildi ki, Azərbaycanda qeyri-hökumət 
təşkilatlarının fəaliyyəti üçün hər cür şərait yaradılmışdır. 
Azərbaycanın daha da möhkəmlənməsi, haqlı mövqeyinin 
müdafiə olunması və əsl həqiqətlərin yayılması üçün bu təşki-
latların da üzərinə mühüm vəzifələr düşür və bu istiqamətdə 
işlər davam etdiriləcəkdir. 
 
 248 
* * * 
 
Azərbaycan Respublikasının Prezidenti İlham Əliyev aprelin 
26-da Amerika Birləşmiş Ştatlarının PBC telekanalının müxbiri 
Fərid Zakariyə müsahibə vermişdir. 
 
 
 
 
 249 
 
 
 
AMERİKA BİRLƏŞMİŞ ŞTATLARI 
KONQRESİNDƏ GÖRÜŞLƏR 
26 aprel 2006-cı il 
Aprelin 26-da Azərbaycan prezidenti ABŞ Konqresinə 
gəlmişdir. Prezident İlham Əliyevi burada Konqresin yüksək 
vəzifəli şəxsləri böyük mehribanlıqla qarşıladılar. Prezident 
İlham Əliyev burada bir sıra səmərəli görüşlər keçirdi. 
Prezident İlham Əliyev əvvəlcə Konqresin Azərbaycan üzrə 
işçi qrupunun üzvləri Kurt Ueldon və Solomon Ortislə, 
Konqresdə Demokrat Partiyasını təmsil edən azlığın lideri 
xanım Nensi Pelosi ilə, Nümayəndələr Palatasının energetika və 
beynəlxalq əlaqələr komitələrinin bir qrup üzvü ilə, Senatın 
xarici təsisatlar üzrə alt komitəsinin sədri Miç MakKonellə və 
xarici əlaqələr komitəsinin sədri Riçard Luqar ilə görüşdü. 
Azərbaycan prezidentinin ABŞ-a səfərini yüksək qiymət-
ləndirən konqresmenlər ölkələrimiz arasında strateji tərəf-
daşlığın daha da genişlənəcəyini və bir çox yeni sahələri əhatə 
edəcəyini vurğuladılar, ABŞ–Azərbaycan münasibətlərindən 
söhbət açdılar. 
Prezident İlham Əliyev də Vaşinqtona səfərinə böyük 
əhəmiyyət verdiyini xüsusi vurğuladı və keçirilən görüşlərin, 
aparılan danışıqların gələcək əməkdaşlığın inkişafına yeni 
təkan verəcəyini bildirdi.  
Görüşlərdə ikitərəfli münasibətlərin müxtəlif sahələri, 
ölkəmizdə gedən proseslər, Azərbaycanın regionda aparıcı ro-
lu, beynəlxalq məsələlərdə, antiterror koalisiyasında iştirakı və 
qarşılıqlı maraq doğuran bir sıra məsələlər müzakirə olundu. 
 
 
 250 
ABŞ parlamentinin üzvləri ilə görüşlərdən sonra prezident 
İlham Əliyev Konqresin Fəxri qonaqlar kitabına ürək sözlərini 
yazdı: 
«Vaşinqtona səfərim ərzində Konqresin dəyərli üzvləri ilə 
görüşməyimdən çox məmnunam. Ümid edirəm ki, ABŞ–
Azərbaycan əlaqələri inkişaf edərək, ölkələrimizə və xalqla-
rımıza fayda gətirəcəkdir. 
 
İLHAM ƏLİYEV 
Azərbaycan Respublikasının Prezidenti 
 
26 aprel 2006-cı il» 
 
 
 
 251 
 
 
 
AMERİKA BİRLƏŞMİŞ ŞTATLARI KONQRESİ  
NÜMAYƏNDƏLƏR PALATASININ 
SƏDRİ DENNİS HASTERT İLƏ GÖRÜŞ 
 
Ali qonağı böyük hörmətlə qarşılayan cənab Hastert bu 
səfərin onlarda yeni təəssürat yaratdığını, ABŞ-da Azərbaycana 
olan marağın daha da artdığını vurğulayaraq bildirdi ki, 
ölkələrimiz arasında qanunvericilik sahəsində də əməkdaşlığın 
inkişafı vacibdir və bu istiqamətdə səylər davam etdirilməlidir. 
Prezident İlham Əliyev Birləşmiş Ştatlara səfərinin böyük 
əhəmiyyət daşıdığını, ikitərəfli münasibətlərin daha da geniş-
ləndirilməsi baxımından mühüm işlərin görülməsində yeni 
mərhələ olacağına əminliyini bildirdi. 
Görüşdə Azərbaycanla ABŞ arasında əməkdaşlığın bir çox 
sahələri, qlobal enerji layihələri, regional təhlükəsizlik və digər 
məsələlər barədə fikir mübadiləsi oldu. 
 252 
 
 
 
AMERİKA BİRLƏŞMİŞ ŞTATLARININ 
YƏHUDİ TƏŞKİLATLARININ 
NÜMAYƏNDƏLƏRİ İLƏ GÖRÜŞ 
 
26 aprel 2006-cı il 
 
Azərbaycan prezidenti İlham Əliyev aprelin 26-da onun 
üçün ayrılmış iqamətgahda ABŞ-ın yəhudi təşkilatlarının 
nümayəndələri ilə görüşmüşdür. 
Dövlətimizin başçısı yəhudi təşkilatlarının təmsilçiləri ilə 
yenidən görüşməkdən şad olduğunu bildirərək dedi ki, ABŞ-a 
səfərim uğurlu keçir, çox mühüm görüşlərim olubdur. Sizin ço-
xunuzla Bakıda da görüşmüşük, yaxşı əlaqələrimiz var. Azər-
baycanı həmişə dəstəkləmisiniz və ona görə sizə minnətdaram. 
Prezident İlham Əliyev bu təşkilatların ölkəmizlə yaxşı tanış 
olduğunu xatırladaraq dedi ki, Azərbaycanda insanlar bir-biri 
ilə əmin-amanlıq şəraitində yaşayırlar, tolerantlıq mövcuddur. 
Əminəm ki, Azərbaycan bütün insanların bir ailə kimi yaşadığı 
ölkə nümunəsi ola bilər. Azərbaycandakı yəhudi icması 
cəmiyyətimizdə, ölkənin inkişafında mühüm rol oynayır.  
Görüş iştirakçıları adından çıxış edən keçmiş sovet res-
publikaları üzrə Yəhudi təşkilatının sədri Mark Levin Azər-
baycan prezidenti İlham Əliyevin ABŞ-a səfərini yüksək qiy-
mətləndirdi və onun əhəmiyyətli olacağını vurğuladı. O dedi ki, 
biz Bakıda Dünya azərbaycanlılarının II qurultayında iştirak 
etmişik və oradan çox yaxşı təəssüratla qayıtmışıq. Bizə böyük 
qonaqpərvərlik göstərilmişdir. 
Görüşdə qarşılıqlı maraq doğuran bir sıra məsələlər barədə 
fikir mübadiləsi aparıldı. 
  
 253 
 
 
 
AMERİKA BİRLƏŞMİŞ ŞTATLARININ  
KEÇMİŞ PREZİDENTİNİN  
MİLLİ TƏHLÜKƏSİZLİK ÜZRƏ  
KÖMƏKÇİSİ GENERAL  
BRENT SKOUKROFT  
İLƏ GÖRÜŞ 
 
26 aprel 2006-cı il 
 
Azərbaycan Respublikasının Prezidenti İlham Əliyev 
aprelin 26-da onun üçün ayrılmış iqamətgahda ABŞ-ın keçmiş 
prezidentinin Milli Təhlükəsizlik üzrə köməkçisi general Brent 
Skoukroft ilə görüşmüşdür. 
Brent Skoukroft dövlətimizin başçısının Amerika Birləşmiş 
Ştatlarına səfərinə bu ölkədə xüsusi əhəmiyyət verildiyini vur-
ğuladı, ölkələrimiz arasında strateji əməkdaşlığın uğurla davam 
etdirilməsindən məmnunluğunu bildirdi. 
Görüşdə qarşılıqlı maraq doğuran məsələlər barədə ətraflı 
fikir mübədiləsi oldu. 
 
 
 
 254 
 
 
 
AMERİKA BİRLƏŞMİŞ ŞTATLARININ  
İCTİMAİ-SİYASİ FİKRİNİ MÜƏYYƏNLƏŞDİRƏN  
ŞƏXSLƏRLƏ GÖRÜŞ 
 
26 aprel 2006-cı il 
 
Azərbaycan prezidenti İlham Əliyev həmin gün meh-
manxanada ABŞ-ın ictimai-siyasi fikrini müəyyənləşdirən 
şəxslərlə görüşmüşdür. Nahar süfrəsi arxasında səmimilik və 
dostluq şəraitində keçən görüşdə Azərbaycanın son illərdəki 
iqtisadi inkişafı, regionda liderliyi və dünyada artan imici, 
prezident İlham Əliyevin Vaşinqtona səfəri yüksək qiymət-
ləndirilmişdir. 
 
 
 
 
 
 
 255 
 
 
 
AMERİKA BİRLƏŞMİŞ ŞTATLARININ 
NÜMAYƏNDƏLƏR PALATASININ ENERGETİKA 
VƏ BEYNƏLXALQ ƏLAQƏLƏR 
KOMİTƏLƏRİNİN BİR QRUP 
ÜZVÜ İLƏ GÖRÜŞ 
 
Vaşinqton 
 
26 aprel 2006-cı il 
 
K u r t   U e l d o n (Konqresin Azərbaycan üzrə işçi qru-
punun üzvü): Bugünkü qonağımız ABŞ üçün böyük strateji 
əhəmiyyətə malik olan bir ölkənin, Azərbaycanın prezidenti 
cənab İlham Əliyevdir. ABŞ ilə Azərbaycan arasında yaxşı 
dostluq münasibətləri vardır. Mən Konqres ilə Azərbaycanın 
Milli Məclisi arasında əlaqələrin yaradılmasının təşəbbüskarı 
olmuşam. Azərbaycan parlamenti ilə fikir mübadiləsi aparırıq. 
Bu isə iqtisadiyyat, texnologiya sahələrində əlaqələrin 
yaradılmasına kömək edir.  
Cənab Prezident, bu tədbirin iştirakçıları ABŞ-ın dörd ştatını 
təmsil edən biznes və elm adamlarıdır. Onlar Azərbaycan, 
Ukrayna, Moldova, Gürcüstan və Xəzər dənizi ətrafında olan 
digər dövlətlərlə bağlı məsələlərə maraq göstərirlər. Keçən il 
texnologiya məsələləri üzrə Azərbaycanla videokörpü vasitəsilə 
konfrans keçirilmişdi. Mən bu tədbirdə iştirak etmişdim. 
Bakıdan bu videokörpüyə Azərbaycanın Rabitə və İnformasiya 
Texnologiyaları naziri qoşulmuşdu. Bu tədbir son dərəcə faydalı 
oldu.  
Cənab Prezident, Sizinlə görüşdə ölkənizə sərmayə qoyan 
insanlar da iştirak edirlər. Onlar Sizin burada olmağınızdan çox 
məmnundurlar.  
Azərbaycan prezidenti barədə qeyd edə bilərəm ki, o, gözəl 
şəxsiyyətdir, beş dildə sərbəst danışır. O, son dərəcə gözəl bir 
 256 
insandır. Biz bir sıra görüşlər keçirmişik və bunlar məndə güclü 
təəssürat yaratmışdır. Belə hesab edirəm ki, Azərbaycanla 
əlaqələri möhkəmləndirmək çox böyük əhəmiyyət kəsb edir. Bu 
görüş Ermənistan–Azərbaycan, Dağlıq Qarabağ münaqişəsinin 
həll edilməsi ilə bağlı gedən mürəkkəb proses barədə məlumat 
almağa da imkan verəcəkdir.  
İ l h a m   Ə l i y e v: Təşəkkür edirəm, sizinlə görüşməyə 
çox şadam. Prezident kimi, bu mənim Vaşinqtona ilk səfərim-
dir. Lakin 1994-cü ildən 2003-cü ilə qədər ABŞ-a çox səfərlər 
etmişəm. Demək olar ki, ildə iki dəfə ABŞ-a səfər edirdim. Bu 
səfərlər zamanı müxtəlif konfranslarda iştirak etmiş, Konqresdə, 
Ağ evdə görüşlər keçirmişəm. Hazırda mən prezident kimi, 
ABŞ-a səfər edirəm və əminəm ki, münasibətlərimiz bundan 
sonra da genişlənəcəkdir.  
Hazırda iki dövlət arasındakı münasibətlər çox uğurla inkişaf 
edir. Bu münasibətlərin güclü tarixi kökləri vardır. Ölkəmizin 
cəmi on beş il əvvəl müstəqillik qazanmasına baxmayaraq, bu 
dövr ərzində Azərbaycan ilə ABŞ arasındakı münasibətlər 
sürətlə inkişaf etmişdir.  
Vaşinqtona səfərimi bu səhər başlamışam. Konqresdə 
olmağımdan və burada ikitərəfli münasibətlərə dair məsələləri 
müzakirə etməkdən çox məmnunam. Enerji məsələləri, iqtisadi 
inkişaf, təhlükəsizlik, nəqliyyat məsələləri ilə bağlı iki ölkə 
arasında çox gözəl münasibətlər mövcuddur. Əlbəttə, Cənubi 
Qafqazdakı münaqişələrin həlli daim bizim diqqət 
mərkəzimizdə olmuşdur. Hesab edirəm ki, səfərim bu nöqteyi-
nəzərdən böyük əhəmiyyət kəsb edəcəkdir. Bizim 
nailiyyətlərimizi bir daha nəzərdən keçirmək və diqqətimizi 
gələcək münasibətlərimizin aspektləri üzərində cəmləşdirmək 
imkanımız olacaqdır.  
Azərbaycan son illərdə enerji sektorunda çox mühüm rol 
oynamağa başlamışdır. İrihəcmli neft və qaz ehtiyatlarımız 
dünya və Avropa bazarlarına nəql olunmaq ərəfəsindədir. 
Azərbaycanda neft və qaz ehtiyatı gələcək illərdə əhəmiyyətli 
dərəcədə artacaqdır. Gündə 1 milyon barrel həcmində neft, bir 
 257 
neçə milyard kubmetr qaz hasil olunacaqdır. Bu bizim üçün, 
qonşularımız və region üçün əhəmiyyətli bir hadisədir və 
regionda vəziyyəti daha da yaxşılaşdıracaqdır. 
Regional təhlükəsizlik, regional sabitlik daim diqqət tələb 
edən məsələlərdir. Bu baxımdan Ermənistan–Azərbaycan, 
Dağlıq Qarabağ münaqişəsi regionun normal davamlı inkişafı 
qarşısında duran başlıca maneədir. Ümid edirəm ki, sülh da-
nışıqları münaqişənin beynəlxalq hüquq normaları və prinsipləri 
əsasında həll olunması ilə nəticələnəcək və regionda yaşayan 
insanlar bundan faydalanacaqlar. Biz sülhün bərpa edilməsini 
istəyirik. Azərbaycan müstəqilliyini əldə etdikdən sonra işğaldan, 
təcavüzdən çox əziyyət çəkmişdir. Bir milyon azərbaycanlı öz 
torpaqlarında qaçqın və məcburi köçkün vəziyyətində yaşayır. Bu, 
böyük humanitar fəlakətdir. ABŞ dünyada gedən proseslərə təsir 
edən bir ölkə və münaqişənin həllində iki ölkə arasında vasitəçi 
rolunu oynamaq səlahiyyətinə malik olan Minsk qrupunun 
həmsədri kimi, bu münaqişənin həllində mühüm rol oynayır.  
Bu günə kimi aparılan danışıqlar bir nəticə verməmişdir. 
Lakin ümid edirəm ki, biz sülhə nail olacağıq.  
Burada mən regional əməkdaşlığa, GUAM təşkilatına dair bəzi 
cədvəlləri görürəm. Ümid edirəm ki, Azərbaycanın həmtə-
sisçilərindən biri olduğu GUAM təşkilatı gələcəkdə daha mühüm 
rol oynayacaqdır. Xəzər və Qara dəniz ölkələri arasındakı 
əməkdaşlıq regionda tamamilə yeni bir vəziyyət yaradacaqdır. 
Avropa İttifaqının regionun sərhədlərinə yaxınlaşdığını və tezliklə 
regiona qonşu olacağını nəzərə alsaq, görərik ki, bunlar 
regionumuzda tam yeni bir vəziyyət yaradacaqdır.  
Hazırda nəqliyyat dəhlizləri mühüm rol oynayır və Azər-
baycanın coğrafi mövqeyi elədir ki, Asiyadan Avropaya bütün 
nəqliyyat dəhlizləri, eləcə də şimaldan cənuba nəqliyyat dəhlizi 
Azərbaycandan keçir. Xəzər dənizi və Qara dənizlə bağlı nə 
enerji, nə də nəqliyyat dəhlizlərində Azərbaycandan yan 
keçmək mümkün deyildir. Bu sahədə ölkəmizin rolu daha da 
artır.  
 258 
Əlbəttə, regiondakı siyasi proseslər də böyük əhəmiyyət kəsb 
edir. Demokratikləşmə, siyasi islahatların aparılması, Avroatlantik 
qurumlara inteqrasiya bizim strateji xəttimizdir. Bütün bu sahələrdə 
Vaşinqton ilə Bakı arasında hökumət strukturları və icra orqanları 
səviyyəsində yaxşı anlaşma mövcuddur.  
Hesab edirəm ki, qanunvericilik orqanları səviyyəsində də 
müəyyən işlər görülməlidir. Zənnimcə, ABŞ Konqresində 
Azərbaycan üzrə işçi qrupunun yaradılması tarixi bir hadisədir. 
Əməkdaşlığımızın imkanları və faydalarından istifadə etmək 
vaxtı gəlib çatmışdır. Mən bu məsələləri müzakirə etmək üçün 
Vaşinqtona gəlmişəm və ümid edirəm ki, səfər zamanı çox 
gözəl nəticələr əldə olunacaqdır. 
S u a l: Ölkənizin hərbi büdcəsinin artması nə ilə 
bağlıdır. Bununla əlaqədar problemlər ortaya çıxa bilərmi? 
İ l h a m  Ə l i y e v:  Bilirsiniz, bu məsələ ümumi kontekst-
dən çıxarıldıqda suallar yarana bilər. Lakin biz daim deyirik ki, 
ölkəmizin hərbi büdcəsinin artması ümumi iqtisadi artım ilə 
bağlıdır. Ötən üç il ərzində ümumi büdcəmiz dörd dəfə artaraq 
1 milyard dollardan 4 milyard dollara çatmışdır. Büdcəmiz 1 
milyard dollar olan zaman hərbi xərclərimiz 150 milyon dollar 
təşkil edirdi. İndi büdcəmiz 4 milyard dollar, hərbi xərclərimiz 
600 milyon dollardır. Bu artım ümumi inkişafa uyğundur. 
Bundan əlavə, adambaşına düşən hərbi xərclərə baxsanız, bu 
rəqəm Ermənistanda daha artıqdır. Bizim iqtisadiyyatımız 
inkişaf edir. Neft gəlirlərimiz daha da artacaqdır. Buna uyğun 
olaraq bütün sahələrdə xərclər artır.  
Misal üçün, səhiyyə üzrə xərclər 50 faiz artmışdır, eyni 
zamanda təhsil, infrastrukturla  bağlı xərclər də artır. Biz 
münaqişənin dinc yolla həll olunmasını istəyirik. Bu istiqa-
mətdə danışıqlar aparılır. Ümid edirik ki, münaqişənin dinc 
yolla həllinə nail olacağıq. 
Təşəkkür edirəm. 
 259 
 
 
 
ABŞ-ın «US NEWS   WORLD REPORT» 
JURNALINA MÜSAHİBƏ 
 
Vaşinqton 
 
27 aprel 2006-cı il 
 
Azərbaycan Respublikasının Prezidenti İlham Əliyev ABŞ-
a səfəri zamanı, aprelin 27-də Vaşinqtonda ölkənin ən nüfuzlu 
nəşrlərindən olan «US News & World Report» jurnalının 
müxbiri Bey Fanqa müsahibə vermişdir.  
Keçən həftə Azərbaycan Respublikasının Prezidenti İlham 
Əliyev ABŞ prezidenti Corc Buş ilə bir çox məsələləri müzakirə 
etməli idi. Bu kiçik müsəlman dövləti ABŞ ilə İran arasındakı 
gərginliyin yüksək səviyyədə olduğu bir dövrdə Rusiya ilə İran 
arasında strateji mövqeyə malik olmaqla yanaşı, nəhəng neft 
bumunun astanasındadır. Bu yay neftin Azərbaycan ərazisindən 
başlayan və uzunluğu 1000 mil olan boru kəməri vasitəsilə üç 
ölkədən keçməklə Türkiyənin Aralıq dənizindəki limanına nəqli 
başlanacaqdır. Prezident İlham Əliyev bu proseslər və ölkəsi ilə 
Ermənistan arasında on ildən çox davam edən münaqişənin 
həllində Vaşinqtonun rolu  barəsində «US News»a məlumat 
vermişdir.  
S u a l: Bakı–Tbilisi–Ceyhan boru kəmərinin inşasının 
başa çatması dünyanın neft və qaz bazarlarına necə təsir 
göstərəcəkdir? 
İ l h a m   Ə l i y e v: Bu boru kəmərinin inşasının başa çat-
ması ilə ölkəmiz daha çox neft hasil edərək, onu dünya 
bazarlarına çıxarmaq imkanı qazanacaqdır. Boru kəməri 5-6 il 
bundan öncə inşa edilməyə başlayanda neftin qiyməti bugünkü 
kimi yüksək deyildi. İndi bu kəmər dünyanın enerji 
təhlükəsizliyi baxımından daha çox önəm daşımağa başlayır. 
 260 
Bu, nefti Xəzər dənizindən Aralıq dənizinə çatdıracaq və 
əvvəllər mövcud olmamış yeni bir xətdir. 
S u a l: Boru kəmərinin bazarlara təsirinin kəmiyyət gös-
təricisi barədə nə isə deyə bilərsinizmi? 
İ l h a m   Ə l i y e v: Boru kəməri vasitəsilə 2008-ci ildə 
gündə ən azı bir milyon barrel neft nəql ediləcəkdir. Gələcəkdə 
bu rəqəm daha da artırıla bilər, bu, hasilatın səviyyəsindən asılı 
olacaqdır. Onun nəhəng potensialı var.  
S u a l: Bəzilərinin «neft fəlakəti» adlandırdıqları 
vəziyyəti Siz necə adlandırırsınız? 
İ l h a m   Ə l i y e v: Biz gələcəkdə neftdən və neftin qiymətin-
dən asılı olmamaq, neft gəlirlərindən istifadə etməklə güclü 
iqtisadiyyat qurmaq əzmindəyik. Buna nail olmaq üçün neft 
gəlirlərinin toplanması və xərclənməsi sahəsində yüksək səviyyədə 
şəffaflıq təmin olunmalıdır. Azərbaycan əsas məqsədi şəffaflığın 
təmin edilməsi olan Hasilat Sənayelərinin Şəffaflığı Təşəbbüsünün 
həyata keçirilməsində aparıcı ölkədir. 
S u a l: Azərbaycanın dünyəvi, demokratik ölkə kimi 
inkişafını necə görürsünüz? Əhalisinin əksər hissəsi şiə 
təriqətli olan dünyəvi bir ölkə kimi, siz İran üçün nümunə 
ola bilərsinizmi? 
İ l h a m   Ə l i y e v: Gördüyümüz və planlaşdırdığımız iş-
lərdən nümunə kimi istifadə edilməsi bizim məqsədimiz deyil-
dir. Bütün bunlar yalnız Azərbaycan xalqı, ölkəmizin inkişafı 
üçün edilir. Azərbaycan təkcə Konstitusiyasına görə deyil, öz 
həyat tərzinə görə də dünyəvi dövlətdir. Burada müxtəlif 
millətlərə və dini təriqətlərə mənsub olan insanlar sülh və 
azadlıq şəraitində yaşayırlar. Bu baxımdan ölkəmiz çox yaxşı 
nümunə ola bilər. Azərbaycanın əhalisinin əksər hissəsini 
müsəlmanlar təşkil edir, lakin eyni zamanda, burada çoxsaylı 
xristian və yəhudi icmaları da yaşayır.  
S u a l: Gələcəkdə ölkənizdə daha hansı demokratik isla-
hatların həyata keçirilməsi gözlənilir? 
İ l h a m   Ə l i y e v: Son 5 il ərzində Azərbaycan qanun-
vericiliyinin böyük bir hissəsi Avropa ölkələrinin standartlarına 
 261 
uyğunlaşdırmışdır. Ölkəmizdə bütün əsas siyasi azadlıqlar 
təmin olunur, siyasi təsisatlar getdikcə güclənir. Bununla 
yanaşı, güclü iqtisadi islahatlar da həyata keçirilməlidir. 
İnsanlar yoxsul olanda demokratik proseslər barədə deyil, 
gündəlik ehtiyacları haqqında düşünürlər. Keçən il 
Azərbaycanda ümumi daxili məhsulun artımı 26 faiz olmuşdur 
ki, bu da dünyada ən yüksək göstəricidir.  
S u a l: Ümumi daxili məhsulun artımı əsasən neft sekto-
runda müşahidə olunmuşdur? 
İ l h a m   Ə l i y e v: 12 faiz qeyri-neft sektorunda, 14 faiz 
isə neft sektorunda olmuşdur. İndi biz iqtisadiyyatımızı çox-
şaxəli etməyə çalışırıq. Neft nə vaxtsa tükənəcəkdir. Buna görə 
də ölkənin uzunmüddətli inkişafı neftdən asılı olmamalıdır.  
S u a l: Siz bildirmisiniz ki, ABŞ ilə İran arasındakı 
böhran diplomatik yolla həll olunmalıdır. Əgər ABŞ İrana 
qarşı hərbi qüvvədən istifadə etmək qərarına gələrsə, 
Azərbaycanın buna reaksiyası necə olacaqdır? 
İ l h a m   Ə l i y e v: Biz hələ də ümid edirik ki, məsələ dip-
lomatik yolla həll olunacaqdır. Digər seçim regionda fəlakətə 
səbəb ola, əməkdaşlıq və inkişafla bağlı bütün müsbət meyllərə 
və perspektivlərə zərər vura bilər. On ildən artıqdır ki, 
Azərbaycanın ərazisinin bir hissəsi Ermənistanın işğalı 
altındadır. Bu müddət ərzində aparılmış danışıqların bir nəticə 
verməməsinə baxmayaraq, Qərb ölkələri daim münaqişənin 
dinc yolla həllini tövsiyə edirlər. Buna görə biz də hesab edirik 
ki, bu məsələdə də mümkün qədər təmkinli olmaq, dinc həll 
yolundan, diplomatik səylərdən istifadə etmək lazımdır. 
S u a l: Dağlıq Qarabağ münaqişəsinin həll olunacağına 
ümidləriniz böyükdürmü? 
İ l h a m   Ə l i y e v: Bir tərəfdən, 12 ildir ki, atəşkəs rejimi 
saxlanılır. Müxtəlif dövrlərdə aparılmış danışıqlar heç bir nəticə 
verməmişdir. Bu isə nikbin olmağa o qədər də imkan vermir. 
Buna baxmayaraq, digər tərəfdən, ABŞ, Fransa və Rusiya kimi 
vasitəçilərin son dövrlərdəki fəaliyyəti münaqişənin həlli ilə 
bağlı ümid yaradır. Münaqişəni həll etmək üçün tərəflər 
 262 
beynəlxalq hüquq normaları və prinsiplərinə əsaslanmalıdırlar. 
Azərbaycanın işğal edilmiş əraziləri heç bir qeyd-şərt olmadan 
geri qaytarılmalıdır. Ermənistan rəhbərliyinin həyata keçirdiyi 
etnik təmizləmə siyasətindən əziyyət çəkən bir milyondan artıq 
azərbaycanlı öz doğma yurdlarına qayıtmaq hüququna malik 
olmalıdır.  
S u a l: Keçən il ABŞ-ın Özbəkistandakı K2 hərbi hava 
bazasını itirməsi Azərbaycanın terrorizmlə mübarizədə 
rolunu necə dəyişə bilər? 
İ l h a m   Ə l i y e v: ABŞ öz müttəfiqlərini antiterror 
əməliyyatına dəvət edən kimi, Azərbaycan bu əməliyyata 
qoşuldu. Biz indi də bu sahədə tərəfdaşlıq edirik. Azərbaycan 
əsgərləri ABŞ əsgərləri ilə birlikdə Kosovo, İraq və 
Əfqanıstanda xidmət edirlər. Bu siyasət qətiyyən dəyişmə-
mişdir. ABŞ-ın regiondakı müttəfiqi kimi, Azərbaycanın rolu 
mühümdür və bu rolun əhəmiyyəti baş verə biləcək hallardan 
asılı olaraq dəyişə bilər. Lakin bunun əsasında bizim 
siyasətimiz dəyişə bilməz. 
 263 
 
 
 
AMERİKA BİRLƏŞMİŞ ŞTATLARININ 
ENERGETİKA NAZİRİ SAMUEL BODMAN          
İLƏ GÖRÜŞ  
 
27 aprel 2006-cı il 
 
Azərbaycan prezidenti İlham Əliyev aprelin 27-də Va-
şinqtonda  onun üçün ayrılmış iqamətgahda ABŞ-ın Energetika 
naziri Samuel Bodman ilə görüşmüşdür.  
Samuel Bodman dövlətimizin başçısı ilə görüşündən məm-
nunluğunu bildirdi, onun bütün sahələrdə fəaliyyətini yüksək 
qiymətləndirdi.  
Prezident İlham Əliyev xoş sözlərə görə təşəkkür etdi, Bakı–
Tbilisi–Ceyhan neft kəmərinin yaxın zamanlarda istifadəyə 
veriləcəyini və beləliklə, Azərbaycanın enerji sektorunun yeni 
mərhələyə qədəm qoyacağını söylədi.  
ABŞ-ın Energetika naziri kəmərin istifadəyə verilməsinin, 
ümumiyyətlə, energetika sahəsində perspektivlərin Azərbayca-
nın bölgədə və beynəlxalq aləmdə rolunun daha da artmasına 
xidmət edəcəyini xüsusi vurğuladı. Dövlətimizin başçısı Azər-
baycanda həyata keçirilən sosial-iqtisadi proqramlardan, ener-
getika sahəsində, qeyri-neft sektorunda görülən işlərdən 
danışdı.  
Görüşdə Azərbaycan prezidentinin ABŞ-a səfərinin əhəmiy-
yəti bir daha vurğulanaraq bildirildi ki, bu səfər həm ikitərəfli 
münasibətlərə, həm də energetika sahəsində əməkdaşlığa yeni 
təkan verəcək, gələcəkdə əlaqələrin daha da genişlənməsinə 
imkan yaradacaqdır.  
 
 264 
 
 
 
AMERİKA BİRLƏŞMİŞ ŞTATLARININ          
DÖVLƏT KATİBİNİN MÜAVİNLƏRİ                  İLƏ 
GÖRÜŞ  
 
27 aprel 2006-cı il 
 
Azərbaycan prezidenti İlham Əliyev aprelin 27-də Va-
şinqtonda onun üçün ayrılmış iqamətgahda ABŞ Dövlət 
katibinin birinci müavini Robert Zollik və xarici siyasət idarəsi 
başçısının müavini xanım Karen Hyuz ilə görüşmüşdür. Söhbət 
zamanı ikitərəfli əlaqələr, dövlətimizin başçısının Vaşinqtona 
səfərinin əhəmiyyəti, müxtəlif sahələrdə əməkdaşlığın 
genişləndirilməsi, enerji, təhlükəsizlik və Azərbaycanın anti-
terror koalisiyasında fəal iştirakı məsələləri müzakirə olundu.  
Cənab Robert Zollik vaxtilə prezident Heydər Əliyevlə 
Bakıdakı görüşünü xatırlatdı. O, Azərbaycan–ABŞ əlaqələrinin 
səviyyəsindən məmnunluğunu bildirərək dedi ki, əməkdaşlığımız 
uğurla inkişaf edir.  
 
 
 
 265 
 
 
 
AMERİKA BİRLƏŞMİŞ ŞTATLARININ  TİCARƏT 
NAZİRİ  KARLOS QUTYERRES                                            
İLƏ GÖRÜŞ  
 
27 aprel 2006-cı il 
 
Azərbaycan prezidenti İlham Əliyev aprelin 27-də  onun 
üçün ayrılmış iqamətgahda ABŞ-ın Ticarət naziri Karlos Qut-
yerres ilə görüşmüşdür.  
Dövlətimizin başçısı ilə görüşmək imkanından şərəf 
duyduğunu bildirən nazir Azərbaycan prezidentinin Vaşinqtona 
səfərini yüksək qiymətləndirərək dedi ki, ABŞ müstəqil 
Azərbaycanın uğurlarını maraqla izləyir. O, qlobal əhəmiyyətə 
malik Bakı–Tbilisi–Ceyhan layihəsinin hazırlanıb həyata 
keçirilməsini şəxsən Heydər Əliyevin və prezident İlham Əli-
yevin böyük uğuru kimi dəyərləndirdi.  
Dövlətimizin başçısı Xəzərin Azərbaycan sektorunda zəngin 
neft yataqlarının birgə işlənilməsinə dair müxtəlif ölkələrin, o 
cümlədən ABŞ-ın aparıcı şirkətləri ilə sazişlərin im-
zalanmasında, habelə əsas ixrac boru kəməri layihəsinin 
reallaşdırılmasında Birləşmiş Ştatlar hökumətinin xüsusi rolunu 
vurğuladı, bütün bu işlərdə müstəqil Azərbaycan dövlətinin 
böyük qətiyyət və iradə nümayiş etdirdiyini xatırlatdı. Prezident 
İlham Əliyev dedi ki, Bakı–Tbilisi–Ceyhan layihəsinin tam başa 
çatdırılmasında heç bir problem yoxdur və bu il ərzində kəmər 
istismara hazır olacaqdır.  
Cənab Qutyerres bildirdi ki, Azərbaycanın dünya iqti-
sadiyyatına daha sıx inteqrasiya olunmaq sahəsində gördüyü 
işləri ABŞ hökuməti və ölkənin işgüzar dairələrinin nümayən-
dələri yüksək qiymətləndirirlər. Birləşmiş Ştatlar əsas ixrac 
boru kəmərini Xəzər regionunu dünya iqtisadiyyatına qovuş-
duran mühüm vasitə hesab edir və bu sahədə Azərbaycanı hər 
 266 
cəhətdən dəstəkləyir. ABŞ Azərbaycanla həm neft-qaz sekto-
runda, həm də digər sahələrdə əməkdaşlığı genişləndirəcəkdir. 
ABŞ-ın xarici siyasətdə, xüsusən iqtisadi-ticarət əlaqələrində 
Azərbaycana böyük əhəmiyyət verdiyini vurğulayan nazir bu 
sahədə prezident İlham Əliyevin ardıcıl və məqsədyönlü 
siyasətini yüksək qiymətləndirdi. 
 
 
 267 
 
 
 
AZƏRBAYCAN PREZİDENTİNİN ŞƏRƏFİNƏ 
27 aprel 2006-cı il 
Aprelin 27-də Vaşinqtonda «Baker Boats» şirkəti adın-
dan Azərbaycan prezidenti İlham Əliyevin şərəfinə nahar 
verilmişdir. Süfrə arxasında səmimilik və dostluq şəraitində 
söhbət zamanı regional tərəfdaş kimi, Azərbaycanın əhəmiy-
yətinin artması vurğulandı, iqtisadi əməkdaşlıq məsələləri 
barədə fikir mübadiləsi aparıldı. 
Naharda ABŞ Milli İstehsalçılar Assosiasiyasının prezidenti, 
Miçiqan ştatının keçmiş qubernatoru Con Enqler, ABŞ-ın 
keçmiş Energetika naziri Spenser Abraham, «Boinq» şirkətinin 
vitse-prezidenti və Avropa üzrə meneceri Qreq Conston, 
«Bektel» şirkətinin prezidenti Karlos Agila, «Baker Bats» 
şirkətinin nümayəndəsi Cey Kold, «Ceneral Elektrik» şirkətinin 
vitse-prezidenti Nensi Dorm, «Şevron–Xəzər» şirkətinin 
prezidenti Devid Minemyer, «Omni Communiteyşn» şirkətinin 
prezidenti Dərya Yavalar, «Motorolla» şirkətinin vitse-
prezidenti Dohktan Bulafqa, «Procter Gembl» şirkətinin vitse-
prezidenti Karolin Prehm, «Conoco-Philips» şirkətinin vitse-
prezidenti Bill Berri və digər nüfuzlu şirkətlərin nümayəndələri 
iştirak edirdilər. 
 268 
 
  
       
«ABŞ–AZƏRBAYCAN STRATEJİ ƏLAQƏLƏRİ: 
SİYASİ VƏ İQTİSADİ PRİORİTETLƏRİ» 
MÖVZUSUNDA KEÇİRİLMİŞ KONFRANSDA 
NİTQ 
 
Vaşinqton, 
«Four seasons» hoteli 
 
27 aprel 2006-cı il 
 
Aprelin 27-də Vaşinqtonda, «Four Seasons» hotelində 
Amerika–Azərbaycan Ticarət Palatasının (AATP) təşkil etdiyi 
«ABŞ–Azərbaycan strateji əlaqələri: siyasi və iqtisadi 
prioritetlər» mövzusunda 6-cı biznes və sərmayə konfransı 
keçirilmişdir. Azərbaycan prezidenti İlham Əliyev konfransda 
iştirak etmişdir. 
Hər iki ölkənin hökumət rəsmilərinin və iş adamlarının 
iştirak etdikləri konfransı AATP-nin həmsədri Ceremi Beyker 
açdı: 
– Sabahınız xeyir, xanımlar və cənablar!  
Mənim adım Ceremi Beykerdir. Mən «Baker Boats» şir-
kətinin Vaşinqtondakı idarəedici tərəfdaşıyam və eyni zamanda, 
Amerika–Azərbaycan Ticarət Palatasının həmsədriyəm. Mən bu 
gün palatamız tərəfindən təşkil olunmuş konfransa gəlmiş bütün 
şəxsləri salamlayıram. Bu gün Ticarət Palatasının onilliyi qeyd 
olunur və mən əminəm ki, siz hamınız palata üzvlərini bu 
münasibətlə təbriklərimə qoşulursunuz. 
Son illər ərzində Azərbaycan ilə Birləşmiş Ştatlar arasındakı 
münasibətlər konkret sahələrdən genişmiqyaslı dostluq və 
əməkdaşlığa yüksəlmişdir. Biz bu nailiyyətin əldə olunmasında 
Ticarət Palatasının da oynadığı rolu fərəh hissi ilə qeyd edirik. 
Mən palatanın fəxri həmsədri kimi, onun fəaliyyətinə töhfə 
 269 
verməkdən şərəf hissi duyuram və idarə heyəti ilə yanaşı, onun 
işinə uğurlar arzulayıram.  
Bugünkü konfrans «ABŞ–Azərbaycan strateji əlaqələri: 
siyasi və iqtisadi prioritetlər» adlanır. Onun məqsədi Azər-
baycanda gedən siyasi və iqtisadi inkişaf məsələlərini yüksək 
səviyyədə müzakirə etməkdən ibarətdir. Burada regiondakı 
digər ölkələrin rolu barədə də fikir mübadiləsi aparılacaqdır. 
Biz bu konfransda Azərbaycan Respublikasının prezidenti 
cənab İlham Əliyevin ABŞ və Azərbaycan hökumətlərinin 
yüksək rütbəli rəsmiləri və iki ölkənin iş adamları ilə birgə 
iştirakından olduqca məmnunuq. Bu gün biz prezident Əliyevin, 
o cümlədən hökumət üzvlərinin və iş adamlarının iqtisadi 
inkişaf sahəsindəki gələcək perspektivlər, iqtisadi şaxələndirmə 
məsələləri barədə fikirlərini dinləyəcəyik.  
Beləliklə, biz Azərbaycanda və Xəzər dənizi regionunda 
biznes imkanları barədə ABŞ-ın işgüzar dairələrinə məlumat 
verməyə çalışacağıq. Hazırkı konfrans Azərbaycan iqtisa-
diyyatının müxtəlif sahələri üzrə çıxışlar edilməsini nəzərdə 
tutur.  
Bildiyiniz kimi, 2005-ci ildə Bakı–Tbilisi–Ceyhan neft boru 
kəmərinə ilk neftin doldurulmasına başlandı və Cənubi Qafqaz 
qaz boru kəmərinin çəkilməsi üçün aparılan işlər başa çatmaq 
üzrədir və bu ilin sonunda həmin boru kəmərinin istismara 
verilməsi gözlənilir. Azərbaycanda 2004–2005-ci illərdəki 
yüksək iqtisadi inkişafla yanaşı, 2006-cı ildə ÜDM-in təqribən 
30 faiz səviyyəsində artımı gözlənilir. Son on il ərzində 
Azərbaycan iqtisadiyyatına yatırılan birbaşa xarici sərmayələrin 
həcmi 25 milyard ABŞ dollarından çox olmuşdur. Uğurlu enerji 
strategiyasının inkişaf etdirilməsi, nəqliyyat infrastrukturunun 
yaradılması və şəffaf Dövlət Neft Fondunun təsis olunması son 
illər ərzində hökumətin əldə etdiyi nailiyyətlərin yalnız 
müəyyən hissəsini təşkil edir. Bununla yanaşı, iqtisadiyyatı 
şaxələndirərək qeyri-neft sektorunda istehsalın həcminin 
artırılması, regionlarda yerli sahibkarlığın inkişafı, işsizliyin və 
 270 
yoxsulluğun azaldılması kimi məsələlər prezident Əliyevin 
rəhbərlik etdiyi hökumətin fəaliyyətinin prioritetləridir.  
Sonda onu bildirmək istəyirəm ki, gələn illər ərzində Azər-
baycanda daha böyük iqtisadi inkişaf gözlənilir və Amerika–
Azərbaycan Ticarət Palatası ölkə iqtisadiyyatına əlavə 
sərmayələrin cəlb edilməsinə öz töhfəsini verməkdən, o cüm-
lədən Azərbaycanda biznes fəaliyyəti ilə məşğul olmaqda Amerika 
şirkətlərinə yardım göstərməkdən və Azərbaycanın iqtisadi 
potensialını ABŞ-da təşviq etməkdən olduqca məmnundur. Biz 
istənilən formada yardım göstərməyə hazırıq. 
Mən fürsətdən istifadə edərək konfransın lazımi səviyyədə 
keçirilməsinə görə təşkilatçılara öz minnətdarlığımı bildirmək 
istəyirəm. Palatanın işçilərinin əməyi sayəsində bu tədbir baş 
tutmuşdur. Biz eyni zamanda, sərf etdikləri vaxta və konfransın 
sponsorlarına göstərdikləri yardıma görə bu görüşün 
iştirakçılarına dərin minnətdarlığımızı bildiririk.  
İndi isə mən böyük şərəf hissi ilə bildirmək istəyirəm ki, 
Azərbaycan Respublikasının Prezidenti zati-aliləri cənab İlham 
Əliyev konfransda nəinki iştirak edəcək, həmçinin 
Azərbaycanın siyasi və iqtisadi prioritetləri mövzusunda 
mühüm nitq söyləyəcəkdir. 
Mən prezident Əliyevlə ilk dəfə on il bundan əvvəl tanış 
olmuşam. Həmin vaxt o, Dövlət Neft Şirkətinin birinci vitse-
prezidenti idi.  
Mən isə BTC boru kəməri üzrə hüquqşünas işləyirdim. Bu 
gün, on ildən sonra o, artıq Azərbaycanın prezidentidir, mən isə 
yenə də Vaşinqtonda hüquqşünas işləyirəm. Görürsünüz, 
mənim perspektivdəki planlarım daha kiçik oldu. Zənnimcə, 
prezidentin zəngin tərcümeyi-halı ilə tanış ola bilərsiniz. Sizə 
paylanılmış materiallara bu haqda lazımi məlumat əlavə 
edilmişdir. Bu vəzifəyə seçilməzdən əvvəl o, hökumətdə 
mühüm işlərlə məşğul olmuşdur. Bundan başqa, o, palatamızın 
idarə heyətinin üzvüdür və on il əvvəl palata yarandığı vaxtdan 
bizi həmişə güclü şəkildə dəstəkləmişdir. Respublika prezidenti 
seçildikdən sonra onun Vaşinqtona ilk səfərini nəzərə alaraq 
 271 
mən böyük şərəf hissi ilə sözü Azərbaycan prezidenti cənab 
İlham Əliyevə vermək istəyirəm. 
İ l h a m   Ə l i y e v : Hörmətli dostlar! 
Hörmətli xanımlar və cənablar! 
İlk növbədə hamınızı salamlayır, bu gün burada olmağımdan 
və Amerika–Azərbaycan Ticarət Palatası tərəfindən təşkil 
olunmuş konfransda yenidən iştirak etməyimdən son dərəcə 
məmnunluğumu bildirmək istəyirəm. Artıq qeyd edildi ki, indi 
palata Birləşmiş Ştatlarla Azərbaycan arasında münasibətlərin 
bütün sahələrdə inkişaf etdirilməsində çox mühüm rol 
oynamışdır. Həmin əlaqələr hazırda strateji tərəfdaşlıq 
münasibətləri hesab olunur. Palata yaradılanda və ilk konfrans 
keçiriləndə o, bəlkə də Azərbaycanın Vaşinqtondakı, 
ümumiyyətlə, Amerikadakı yeganə səsi idi. Bizim lobbimiz yox 
idi. Həmin vaxt böyük, güclü nümayəndəliyimiz yox idi. Palata 
bizim mesajımızı, fikirlərimizi və baxışlarımızı çatdırmaq, 
habelə problemlərimiz haqqında danışmaq və ölkələrimiz 
arasında güclü tərəfdaşlığın qurulması üçün bir vasitə oldu.  
Müstəqilliyin ilk illərindən Birləşmiş Ştatlarla münasibətlər 
Azərbaycan üçün prioritet xarakter daşıyırdı və bu, indi də belə 
olaraq qalır. Əminəm ki, Vaşinqtona indiki səfərimdən sonra bu 
əlaqələr daha çox sahələri əhatə edəcəkdir. Mən palata 
tərəfindən təşkil edilmiş bir çox tədbirlərdə və konfranslarda 
şəxsən iştirak etmişəm və açıq deyə bilərəm ki, Azərbaycanın 
enerji inkişafı sahəsində palatanın oynadığı rol çox mühüm 
olmuşdur. Çünki bir çox vacib şəxslər – siyasətçilər, iş 
adamları, özəl şirkətlərin nümayəndələri palatanın seminar və 
konfranslarında iştirak etmişlər. Həmin tədbirlər zamanı onlar 
Azərbaycanı daha yaxşı tanımaq, ölkəmizdəki sərmayə 
imkanları barədə məlumat almaq və uzun perspektivdə fəaliyyət 
göstərmək imkanı əldə etmişlər. Bu gün bizim yüksək 
səviyyədə münasibətlərimiz və iqtisadi əməkdaşlığımız var. 
Əlbəttə, bu, energetika sahəsindən başlamışdır.  
1994–95-ci illərdə Azərbaycandan beynəlxalq bazarlara 
potensial marşrut yollarını araşdırdığımız zaman bu, sadəcə, 
 272 
müzakirə xarakteri daşıyırdı. Bunun bir gün reallığa 
çevriləcəyinə müəyyən dairələr inanırdı, digərləri isə yox. Bu 
gün isə biz birgə səylərimizin və işimizin nəticələrini görürük. 
Mən ona görə «birgə» sözünü işlədirəm ki, çünki ABŞ 
hökumətinin və ölkənizdəki müxtəlif təsisatların dəstəyi və 
yardımı olmadan Xəzərdəki neft və qaz yataqlarında kəşfiyyat 
və hasilatdan tutmuş daşınma əməliyyatlarına qədər məsələləri 
əhatə edən layihələr, sadəcə, gözəl layihə kimi qalardı. İndi isə 
bu, artıq reallıqdır və biz Xəzər dənizindəki layihələrin hazırkı 
mərhələdə olmasından çox şadıq.  
Əsas nailiyyətlər artıq əldə olunmuşdur. Bu yaxınlarda biz 
Bakı–Tbilisi–Ceyhan boru kəmərinin açılışında iştirak edəcəyik 
və ilin sonunda bizim nəhəng qaz yatağımız «Şahdəniz»də 
hasilata başlanacaqdır. Azərbaycan neft və qazı Avropa və 
dünya bazarlarına çıxara biləcəkdir. Beləliklə, biz Azərbaycanın 
enerji inkişafının əsas ilkin mərhələsini başa çatdıracağıq. Lakin 
bu hələ son deyildir. Eyni zamanda, başlanğıc da deyildir. Biz 
orta mərhələni keçməkdəyik və yeni inkişafın ərəfəsindəyik. 
Hesab edirəm ki, həmin əməkdaşlıq bu yaxınlarda Xəzər dənizi 
regionunun digər ölkələrinə də şamil olunacaq və beləliklə, 
BTC kəmərinin və qaz boru kəmərinin regional xarakterini 
dəyişərək onun vacibliyini Avropa səviyyəsinə və beynəlxalq 
səviyyəyə qaldıracaqdır.  
Azərbaycanın Xəzər dənizindəki sektoru çərçivəsindəki 
enerji inkişafı iqtisadi və enerji məsələləri hüdudlarından kənara 
çıxır. Həmin layihələr siyasi və demokratik inkişafla, o 
cümlədən Azərbaycanda aparılan siyasi islahatlarla, 
Avroatlantik strukturlarına güclü inteqrasiyamızla bağlıdır. 
Çünki daşınma marşrutları ölkəmizin və regionun ümumi 
inkişafının meyllərini birmənalı olaraq əvvəlcədən müəyyən 
edəcəkdir. Hesab edirəm ki, gələn illər ərzində digər ölkələr və 
şirkətlər bizim təhlükəsiz, etibarlı və iqtisadi baxımdan səmərəli 
infrastrukturumuza qoşula bilər. Sonra isə vəziyyət tamamilə 
dəyişəcəkdir. 
 273 
Burada dünya əhəmiyyətli layihələr çərçivəsində daha böyük 
beynəlxalq əməkdaşlıq aparılacaqdır. Neft və qaz məsələlərinin 
get-gedə daha da ciddiləşməsini və bununla bağlı keçmişdə 
müşahidə etmədiyimiz müəyyən narahatlıqların ortaya 
çıxmasını nəzərə alaraq həmin məsələlərin daim diqqət 
mərkəzində qalması vacibdir. Digər ölkələr üçün etibarlı 
təchizatçı və daşınma mənbəyi kimi, Azərbaycanın oynadığı rol 
da artacaqdır. Çox məmnunuq ki, bu gün bizim tərəfdaşımız – 
Birləşmiş Ştatlarla çox yüksək səviyyədə ikitərəfli 
münasibətlərimiz var və bu, regionun uğurlu siyasi və iqtisadi 
inkişafının çox vacib elementidir.  
Bir sözlə, gələcəkdə enerji, daşınma və şaxələndirməyə dair 
planlar və Birləşmiş Ştatların bu prosesdəki rolu barədə olduqca 
ciddi müzakirələr aparıla bilər. Dünən keçirdiyim görüşlər 
zamanı bu cür məsələlərə Birləşmiş Ştatların daimi diqqətinin 
vacib olduğunu qeyd etmişik. 
Artıq qeyd etdiyim kimi, Bakı–Tbilisi–Ceyhan boru 
kəmərinin çəkilməsi bizim məramımızın sonu deyildir. Bu, 
yalnız başlanğıcdır, bəlkə də daha həlledici və çətin mərhələ 
yaxınlaşır. Bu mərhələdə digər şirkətlər və ölkələr də iştirak 
edəcəkdir. Lakin eyni zamanda, bugünkü konfransın gündəliyi 
Azərbaycanın inkişafının digər aspektlərini əhatə edəcəkdir. 
Artıq qeyd edildiyi kimi, qeyri-neft sektorunun inkişaf 
etdirilməsi hazırda bizim üçün prioritet əhəmiyyət daşıyır. Neft 
və qaz layihələrinə gəldikdə, artıq bizim nailiyyətlərimiz vardır. 
Lakin qeyri-neft sektorunun şaxələndirilməsi, onun şəffaf 
olması və xarici sərmayələrin cəlb edilməsi bizim 
gündəliyimizdə vacib məsələlərdir. Hesab edirəm ki, 
Azərbaycan rəsmiləri ilə keçirəcəyiniz müzakirələr vəziyyəti 
çox aydın təsvir edəcək, nailiyyətlərimizi, problemlərimizi, 
çatışmazlıqlarımızı üzə çıxaracaqdır.  
Biz iqtisadi siyasətimizi dövlət proqramları əsasında aparırıq 
və onların müəyyən mərhələləri var. Hazırda onlar 
infrastrukturun və onun inkişaf etdirilməsinin vacib aspektlərini 
əhatə edir. Artıq iki ildən çoxdur ki, biz regional inkişaf 
 274 
proqramlarını həyata keçiririk. Çox fərəh hissi ilə qeyd edirik 
ki, iki il yarım ərzində biz 380 min yeni iş yeri açmışıq və 
onların əksəriyyəti qeyri-neft sektoru sahəsindədir. Hazırda biz 
sahibkarlar üçün bərabər şəraitin yaradılmasına çalışır və özəl 
sektora güzəştli kreditlərin verilməsini həyata keçiririk. Əsasən 
fermerlər üçün 100 milyon dollar həcmində kreditlər 
ayrılmasını nəzərdə tuturuq. Bu məqsədlə Azərbaycanda 100 
milyon ABŞ dolları məbləğində kapitalı olan dövlət şirkəti 
yaradılmışdır.  
Həmin şirkətin əsas fəaliyyəti Azərbaycanda sənaye 
potensialının qiymətləndirilməsi, bazarın qiymətləndirilməsi və 
yeni sənaye sektorlarının müəyyən edilməsidir. Biz hazırda bu 
sahədə ilkin mərhələni keçməkdəyik. Beləliklə, sərmayədar özü 
üçün potensial sahələri müəyyən edə bilər və bunlar əsasən 
qeyri-neft sektoruna aid olacaqdır.  
Biz neft sektoruna sərmayələrin cəlb edilməsi mərhələsini 
keçəndə o qədər çətinliklərimiz olmamışdı. Çünki neft sektoru 
tarixən ölkəmizdə olmuşdur və cəlbedici sahə olaraq qalır. 
Lakin qeyri-neft sektorunda biz daha çox iş görməliyik ki, 
potensial sərmayədarların etimadını qazanaq və onlara hüquqi 
sahədə, vergi sahəsində və iqtisadi şərait haqqında kifayət qədər 
məlumatın çatdırılmasına çalışaq. Beləliklə, hökumət həm 
sərmayəçi olaraq əlavə təkan yarada bilər və sərmayədarlar 
həmin 100 milyon dollar kreditdən istifadə edərək müəyyən 
vəsait qoya bilərlər.  
Azərbaycanda potensial sərmayələr üçün sahələr artıq 
aydındır və onlar müxtəlifdir. Müasir infrastrukturun yara-
dılması, yolların çəkilməsi, elektrik stansiyalarının tikilməsi 
kimi layihələrimiz iqtisadiyyatın, o cümlədən kənd təsərrüfa-
tının, turizmin inkişafı üçün şərait yaradacaqdır. Hazırda 
ölkəmizdə ümumi gücü 1000 meqavat olan 6 elektrik stansiyası 
tikilməkdədir. Onlar gələcəkdə ölkənin enerji tələbatını tam 
ödəməyə imkan verəcəkdir.  
Neft və qaz hasilatı ilə məşğul olan ölkə kimi, bizim həmin 
elektrik stansiyalarına və sənaye obyektlərinə, zavodlara 
 275 
yanacağın çatdırılmasında heç bir problemimiz yoxdur. Biz 
neftin ixracından milyonlarla dollar gəlir əldə edəcəyik. 
Ümummilli liderimiz Heydər Əliyevin neft strategiyası 1994-cü 
ildə qəbul olunmuşdur və hazırda o öz nəticələrini verir. Bir 
sözlə, biz bu sahələrdə çox fəal işləyirik və bütün dünya üçün 
ən yaxşı nümunə ola bilərik. Bizim iqtisadi nailiyyətlərimiz çox 
müsbətdir. Bu il ərzində ÜDM-in artımı ötən ildəki 26 faizlik 
artımla müqayisədə təqribən 40 faiz olacaqdır. Bizim sənaye 
istehsalının artımı 47 faiz olacaqdır.  
Eyni zamanda, biz bir çox sosial proqramlar həyata keçiririk. 
Çünki neftdən əldə olunan gəlirlər Azərbaycan əhalisinə sərf 
edilməlidir. Biz bu gəlirlər hesabına ötən il ərzində 300-dən çox 
orta məktəb binası tikmişik. Azərbaycanda 10-dan çox müasir 
xəstəxana tikilməkdədir. Bir sözlə, biz iqtisadi inkişafımızı 
əsasən bazar iqtisadiyyatı prinsiplərinə uyğun qururuq. Biz 
güclü sosial siyasət həyata keçiririk. Bütün bunlar vacib 
elementlərdir. Əgər biz diqqəti yalnız azad bazar iqtisadiyyatı 
prinsiplərinə yönəltsək və sosial proqramları həyata keçirməsək, 
ölkəmizdə sosial ədalət olmayacaqdır. Beləliklə, neft 
gəlirlərinin ədalətli paylanılması mümkün olmayacaqdır. Buna 
görə də əgər siz ölkəmizdə ÜDM-in strukturuna nəzər salsanız 
görərsiniz ki, özəl sektorun payı təqribən 75 faizdir. 
İqtisadiyyatın əsasını neft sənayesi təşkil edən ölkə üçün bu, 
kifayət qədər böyük göstəricidir. Neft hasilatı dövlətin 
inhisarındadır və qeyri-neft sektorları tamamilə özəlləşdirilibdir.  
Bizim büdcə artımımızın əsas bir hissəsi sosial problemlərə 
– maaşların, pensiyaların artırılmasına sərf olunur. Misal üçün, 
Ermənistanın təcavüzü nəticəsində öz yurd-yuvalarından 
qovulmuş qaçqınların yeni yerlərə köçürülməsi üçün sərf edilir. 
Bu il biz ən sonuncu çadır şəhərciyini ləğv edəcəyik və erməni 
təcavüzündən əziyyət çəkmiş on minlərlə qaçqın və məcburi 
köçkün ailələri üçün yeni evlər tikəcəyik. Onları elektrik 
enerjisi ilə təchiz edəcəyik, yeni xəstəxanalar, məktəblər 
tikəcəyik. Həmin insanlar Ermənistanın təcavüzündən əziyyət 
 276 
çəkmişlər və öz yurd-yuvalarına qayıdana qədər müvəqqəti 
olaraq normal şəraitdə yaşayacaqlar.  
İşlərin bu cür qurulması cəmiyyətin möhkəmlənməsinə 
xidmət edir. Çünki biz bilirik ki, neft hasil edən zəngin 
ölkələrdə bəzən işlər o qədər də yaxşı aparılmır. Bu baxımdan 
Azərbaycanda biz fərəh hissi ilə deyə bilərik ki, bir neçə il 
bundan əvvəl hasilat sənayesində şəffaflıq təşəbbüsünə 
qoşulmuşuq. Bu, əsasən neft və qaz sektoruna aiddir.  
Neft və qaz yataqları ilə zəngin olan ölkədə uğur əldə etmək 
üçün biz bu sərvətlərdən gələn gəlirləri bərabər qaydada 
paylamalıyıq. Adi insanlar öz gündəlik həyatlarının 
yaxşılaşmasını hiss etməlidirlər. Yəni sırf makroiqtisadi 
göstəricilərin olması kifayət deyildir. Əgər siz soruşsanız ki, 
ÜDM-in artımı 26 faizdirmi, onlar bu suala cavab vermə-
yəcəklər. Onlar bunu özlərinin gündəlik həyatlarında hiss 
etməlidirlər. Onlar yaxşı yollar, su təchizatı, səhiyyə xidməti 
olmasını və uşaqlarının kompüterlərlə təchiz edilmiş müasir 
məktəblərə getməsini istəyirlər. Onlar cəmiyyətdə sosial 
ədalətin şahidi olmalıdırlar. Çünki bu, sovet dövründən miras 
qalmış ən böyük problemlərdən biridir. 
Azərbaycanda siyasi və iqtisadi islahatlar paralel olaraq 
aparılır. Bir sözlə, bu üsul uğurun əldə edilməsinə, vətəndaş 
cəmiyyətinin saxlanılmasına və ölkə daxilində əmin-amanlığın 
bərqərar olunmasına aparan yeganə yoldur. Ölkəmiz çox 
möhkəmdir, hökumətlə xalq arasında güclü əlaqələr var. Bu, 
ölkədə liberal islahatların aparılması üçün imkan yaradan sabit 
vəziyyətin əsasını təşkil edir. Çünki bəzən islahatlar çətin də 
olur. Bəli, bir tərəfdən, onların insanların həyatının 
yaxşılaşdırılmasına yönəldilməsi aydındır. Lakin digər tərəfdən, 
islahat prosesi özlüyündə mürəkkəb bir prosesdir. Biz həmin 
dövrü qısaltmağa çalışmalıyıq və xalqın gözlədiyi nəticələrin 
təmin olunması məqsədilə fəal işləməliyik.  
Mən fərəh hissi ilə demək istəyirəm ki, 2003-cü ildə 
keçirilmiş prezident seçkiləri ərəfəsində söz verdiyim bütün 
 277 
məsələlər öz həllini tapmaqdadır. Onlar hətta vəd edildiyi 
vaxtdan da tez həll olunur.  
Biz dünyada gedən enerji proseslərində artıq çox fəal iştirak 
edirik və dünyanın ən böyük enerji layihəsi məhz Azərbaycanda 
həyata keçirilmişdir. Hazırda biz nəqliyyat infrastrukturuna 
daha çox diqqət yetiririk. Çünki bizim yerləşdiyimiz məkan 
təbiətin bizə bəxş etdiyi hədiyyədir. Biz bundan yaxşı istifadə 
etməliyik. Şərq–Qərb və Şimal–Cənub nəqliyyat dəhlizindəki 
tammiqyaslı əməliyyatlarda öz infrastrukturumuzdan istifadə 
etməliyik. 
Hazırda biz Azərbaycanda bir sıra hava limanları tik-
məkdəyik. Yolların salınmasına diqqət yetiririk. Malların 
daşınması üçün nəqliyyat vasitələri alırıq. Bir sözlə, biz çox 
möhkəm infrastruktur yaradırıq və bunun məqsədi iqtisadi 
inkişafdır. Bundan istifadə edərkən Azərbaycanın iqtisadi 
siyasəti olduqca aydındır. Bu, müəyyən ölkələrin impulsiv 
addımlarına bənzəmir. Biz bilirik ki, 2-3 və ya 5 ildən sonra 
nəyimiz olacaqdır. Əlbəttə ki, bu, dünyada neftin qiy-
mətlərindən asılıdır. Lakin biz iqtisadi potensialımızı bilirik. 
Azərbaycanın siyasi əhəmiyyəti get-gedə artacaqdır. Çünki 
hazırda enerji məsələləri siyasi məsələlərlə çox sıx əlaqəlidir. 
Bu, təkcə bizim regionda yox, bütün dünyada belədir. Enerji 
məsələsi və geosiyasi məsələlər regionda böyük təsirə malikdir 
və digər məsələlərlə bağlıdır. Bu baxımdan Azərbaycan enerji 
təchizatının və daşınmanın etibarlı mənbəyidir. Bu əməliyyatlar 
bütün istiqamətlərdə aparıla bilər.  
Əlbəttə, biz Avropa və dünya məsələlərində öz töhfəmizi 
verə bilərik. Bütün bunlar ölkəmiz üçün daha yaxşı şəraitin 
yaradılmasına zəmin doğurur və digər ölkələr də buna diqqət 
yetirir. Sərmayələr çox yüksək səviyyədədir. Müəyyən mənada 
bəzi problemlər sərmayələrin daha fəal yatırılmasını əngəlləyir. 
Lakin biz çalışırıq ki, narahatlıq doğuran bütün bu məsələləri 
aradan qaldıraq. Hazırda bu məqsədlə hökumət daxilində 
təcrübəli və bacarıqlı əməkdaşlar çalışırlar ki, bütün iqtisadi 
islahatlar tam yerinə yetirilsin.  
 278 
Bizim tərəfdaşlarımızla çox yaxşı münasibətlərimiz var. Bu 
da iqtisadiyyatın və təhlükəsizliyin çox vacib elementidir. 
Hesab edirəm ki, bütün nöqteyi-nəzərdən Azərbaycan 
sərmayələr üçün çox yaxşı bir yerdir. Burada sabit vəziyyət 
mövcuddur. Ölkəmizdə bu sabitliyin gələn illər ərzində də 
qorunacağına zəmanət verilir. Mən fürsətdən istifadə edərək, 
Azərbaycanı tanıyan, vəziyyətlə tanış olan və yaxud hələ 
məlumatı olmayan bütün şəxsləri, sərmayədarları bir daha 
ölkəmizə dəvət edirəm.  
Hesab edirəm ki, bu konfrans enerji sektorunun inkişafına, 
qeyri-neft sektoruna, şəffaflığa, bank sektoruna və sənayenin 
digər sahələrinin inkişafı planlarımıza aid məsələləri 
aydınlaşdıracaqdır. Əlbəttə ki, digər şəxslərlə müqayisədə 
sərmayədarlar vəziyyəti daha yaxşı bilərlər. Lakin eyni 
zamanda, burada hökumətin də siyasəti olmalıdır. Misal üçün, 
sərmayədarların müəyyən bir ölkəyə və Azərbaycana dair öz 
prioritetləri, hökumətin isə digər prioritetləri ola bilər. Bunlar 
hamısı tarazlı şəkildə aparılmalıdır ki, sərmayələr bərabər 
yatırılsın. Ona görə də bu bizim inkişafımızın yeni bir 
elementidir. Çünki əvvəllər sərmayələr belə bir qaydada 
yatırılırdı: tutaq ki, müəyyən bir şirkət sərmayədar qismində 
ölkəyə gəlməyi qərara alırdı və burada imkan tapıb sərmayə 
qoyurdu. İndi isə bununla yanaşı, biz də öz tərəfimizdən 
sərmayədarlar üçün bələdçi rolunu oynamağa çalışırıq və onlara 
yaxşı gəlirlər gətirəcək sahələri təsvir edirik. 
Beləliklə, yoxsulluğun, işsizliyin azaldılması üçün çalışırıq. 
Çünki bunlar hələ də Azərbaycanda problem olaraq qalır. İki il 
ərzində yoxsulluğun səviyyəsi 49 faizdən 29 faizə düşmüşdür. 
Lakin hələ ki, bu, böyük rəqəmdir. Hesab edirəm ki, 
Azərbaycan bir neçə ildən sonra, gündə bir milyon barreldən 
çox neft hasil edəndən sonra imkanlarımız daha da artacaqdır. 
Yoxsulluğun tam aradan qaldırılması bizim maksimum 
məqsədimiz və proqramımızdır. Eyni zamanda, işsizliyin 
tamamilə aradan qaldırılmasına çalışacağıq. Əlbəttə, digər 
ölkələrdəki kimi, bizdə də elə insanlar var ki, ümumiyyətlə, 
 279 
işləmək istəmirlər. Lakin işləmək istəyən insanlar işlə təmin 
olunmalıdır.  
Bu baxımdan hesab edirəm ki, konfrans bələdçi rolunu 
oynayaraq Azərbaycanın, onun hökumətinin planlaşdırdığı 
məsələlər haqqında məlumat verəcəkdir. Bizim gələn beşillikdə 
görəcəyimiz işlər barədə burada məlumat veriləcəkdir. Ona görə 
də mən sizi çox fəal olmağa çağırıram. Eyni zamanda, bu 
fürsətdən istifadə edərək Azərbaycana hələ səfər etməmiş 
şəxsləri ölkəmizə dəvət edirəm.  
Mən bir daha bildirmək istəyirəm ki, Vaşinqtonda olmağıma 
çox şadam. Vaşinqtona bir çox səfərlər etmişəm. Bu gün səhər 
bu barədə fikirləşirdim: 1994-cü ildən 2003-cü ilə qədər, demək 
olar ki, il ərzində bəlkə iki dəfə ölkənizə səfər etmişəm, 
müxtəlif konfranslarda və eyni zamanda Amerika–Azərbaycan 
Ticarət Palatasının tədbirlərində iştirak etmişəm. İndi mən 
prezident kimi buradayam və bundan çox şadam. Əminəm ki, 
bu səfər iqtisadi sahədəki əməkdaşlıq üçün yeni imkanlar 
açacaqdır. Hazırda Birləşmiş Ştatlar və Azərbaycan arasında 
olan əməkdaşlıq daha geniş sahələrə şamil ediləcəkdir. ABŞ və 
Azərbaycan iki tərəfdaş ölkədir, regional və beynəlxalq 
miqyaslı məsələlər üzrə əməkdaşlıq edir. Əminəm ki, gələcəkdə 
bizim burada və Bakıda daha çox görüşlərimiz olacaqdır. 
Mən sizə və konfransın işinə uğurlar arzulayıram. Çox sağ 
olun. 
 
* * * 
Sonra konfrans öz işini davam etdirdi. «Neft iqtisa-
diyyatından qeyri-neft iqtisadiyyatına: şaxələndirmə siyasəti» 
mövzusu ətrafında Azərbaycanın İqtisadi İnkişaf naziri Heydər 
Babayev, Maliyyə naziri Samir Şərifov, Rabitə və İnformasiya 
Texnologiyaları naziri Əli Abbasov, Mədəniyyət və Turizm 
naziri Əbülfəs Qarayev çıxış etdilər. Azərbaycan Beynəlxalq 
Bankı İdarə Heyətinin sədri Cahangir Hacıyevin, Azərbaycan 
Dövlət Neft Şirkətinin vitse-prezidenti Elşad Nəsirovun, ABŞ 
Senatının üzvü Sem Braunbəkin, Dövlət katibinin Avropa və 
 280 
Avrasiya məsələləri üzrə sabiq müavini, «APCD Worldwide» 
ictimai əlaqələr agentliyinin icraçı vitse-prezidenti Elizabet 
Consun, ABŞ Milli Təhlükəsizlik Şurasının Avrasiya üzrə 
direktoru Devid Merkelin və Azərbaycanın ABŞ-dakı səfiri 
Hafiz Paşayevin «Qeyri-neft sektorunda ticarət və sərmayə», 
«Azərbaycanda və Xəzər hövzəsində ABŞ-ın maraqları», 
«Avrasiya nəqliyyat dəhlizinin perspektivləri», «Xəzər enerjisi 
və beynəlxalq bazarlar», «ABŞ–Azərbaycan münasibətlərinin 
dinamikası» mövzularında çıxışları dinlənildi. Azərbaycanın və 
ABŞ-ın iş adamları, şirkətlərin nümayəndələri fikir və 
mülahizələrini bildirdilər. Azərbaycanın bölgədə lider dövlətə 
çevrilməsini vurğulayan natiqlər beynəlxalq əhəmiyyətli 
layihələrin həyata keçirilməsində ölkəmizin mühüm rolunu 
diqqətə çatdırdılar. 
 281 
 
 
 
AZƏRBAYCAN İCMASININ ÜZVLƏRİ İLƏ 
GÖRÜŞDƏ NİTQ 
 
Vaşinqton 
 
27 aprel 2006-cı il 
 
Azərbaycan prezidenti İlham Əliyev aprelin 27-də Va-
şinqtonda onun üçün ayrılmış iqamətgahda ABŞ-dakı Azərbay-
can icmasının üzvləri ilə görüşmüşdür.  
Ölkəmizin ABŞ-dakı səfiri Hafiz Paşayev görüşü açaraq ulu 
öndər Heydər Əliyevin Azərbaycan diasporuna daim diqqət və 
qayğı göstərdiyini, xarici səfərləri zamanı onun təmsilçiləri ilə 
müntəzəm görüşlərin əsasını qoyduğunu xatırlatdı. Hazırda 
Azərbaycan dövlətinin diasporla əlaqələrə xüsusi önəm 
verdiyini bildirən səfir görüşdə iştirakına görə prezident İlham 
Əliyevə təşəkkür edərək dedi ki, soydaşlarımızda Sizinlə görüşə 
maraq çox böyükdür. H.Paşayev Amerikadakı Azərbaycan 
icmasının son iki ildə xeyli fəallaşdığını, onun təmsilçilərinin 
Bakıda Dünya azərbaycanlılarının II qurultayında iştirak 
etdiklərini, ABŞ-da gözəçarpan tədbirlər, o cümlədən Xocalı 
soyqırımı ilə bağlı etiraz aksiyaları keçirdiklərini vurğuladı. 
Prezident İlham Əliyev görüşdə nitq söylədi. 
İ l h a m   Ə l i y e v: Mən sizinlə görüşməyimə çox şadam. 
Mən, demək olar ki, səfər etdiyim bütün ölkələrdə olarkən ora-
da yaşayan Azərbaycan icmasının nümayəndələri ilə görüşü-
rəm. Azərbaycanlılar dünyanın müxtəlif ölkələrində yaşayırlar 
və onların taleyi, əlbəttə, bizi həmişə maraqlandırır. O 
cümlədən Amerikada yaşayan azərbaycanlılar da bizim üçün 
çox əzizdir. Bu yaxınlarda Bakıda keçirilmiş Dünya 
azərbaycanlılarının II qurultayında da Amerikadan gəlmiş 
qonaqlar bizim tərəfimizdən xüsusi diqqətlə qarşılanmışlar.  
 282 
Bizim ölkəmiz, Azərbaycan sürətlə inkişaf edir. Əlbəttə, 
müxtəlif ölkələrlə olan münasibətlərimiz də inkişaf edir. Bu 
münasibətlərin inkişafında müvafiq ölkələrdə yaşayan azər-
baycanlılar da, əlbəttə ki, mühüm rol oynayırlar və oyna-
malıdırlar.  
Bildiyiniz kimi, Amerika ilə bizim çox səmərəli, işgüzar 
əməkdaşlığımız var. Biz uzun illərdir ki, tərəfdaş kimi fəaliyyət 
göstəririk. Bizim əməkdaşlığımız çoxşaxəlidir, həm iqtisadi, 
həm enerji, eyni zamanda, siyasi, təhlükəsizlik sahəsində 
Amerika–Azərbaycan münasibətləri çox yüksək sürətlə inkişaf 
edir. Şübhəsiz ki, mənim buraya rəsmi səfərim də bu 
istiqamətdə atılan mühüm addımdır. Əminəm ki, səfərdən sonra 
əlaqələrimiz daha da möhkəmlənəcəkdir.  
Ancaq ölkənin maraqlarını təmin etmək üçün onun daxilində 
gedən proseslər kifayət etmir. Biz nə qədər çalışsaq, öz 
diplomatik səylərimizi nə qədər artırsaq da, yenə də diasporun 
köməyinə, dəstəyinə böyük ehtiyac vardır. Çünki siz burada 
yaşayırsınız, Amerika vətəndaşlarısınız. Siz öz səsinizi 
ucaldanda yəqin ki, bu daha da yaxşı eşidilir, nəinki biz hansısa 
məsələni qaldıranda. Ona görə gərək biz hamımız bu 
imkanlardan səmərəli istifadə edək. Azərbaycan nə qədər güclü 
olsa, yəqin ki, sizin üçün də bir o qədər yaxşı olar. 
Azərbaycanın dünyadakı mövqeyi, hörməti artdıqca, əlbəttə, hər 
bir azərbaycanlı bundan qürur hissi duyur, vətənpərvər insanlar 
kimi, siz bununla fəxr edirsiniz. Eyni zamanda, sizin buradakı 
mövqeyiniz nə qədər möhkəm olsa, Azərbaycanın maraqları da 
bir o qədər təmin ediləcəkdir.  
Əlbəttə, mən müqayisə aparmaq istəmirəm. Amma, şübhəsiz 
ki, əgər ermənilərin güclü lobbisi olmasaydı, bu gün 
Ermənistanın vəziyyəti tamamilə başqa ola bilərdi. Yəni 
Ermənistanı bir dövlət kimi saxlayan ən vacib amil və vasitə 
onların dünyadakı mövqeləridir. Əgər fərz eləsək ki, bunu 
ümumi kontekstdən çıxaraq, onda görərik ki, Ermənistan bir 
dövlət kimi formalaşmır, yəni uğur əldə etmir. Ancaq onların 
güclü imkanları, maliyyə imkanları, siyasi dayaqları, müvafiq 
 283 
qurumlarla əlaqələri, əlbəttə ki, Ermənistanın da mövqelərini 
möhkəmləndirir. Baxmayaraq, bütün dünya bilir ki, Ermənistan 
Azərbaycana təcavüz edibdir, bu təcavüz nəticəsində 
torpaqlarımızın 20 faizi işğal altındadır. Etnik təmizləmə 
siyasəti nəticəsində 1 milyondan artıq azərbaycanlı öz doğma 
torpaqlarından didərgin düşübdür. Bunlar açıq bəlli olduğuna 
baxmayaraq, Ermənistana, onun işğalçı siyasətinə hələ ki, 
lazımi qiymət verilmir.  
Ona görə biz də bu istiqamətdə öz fəaliyyətimizi güclən-
dirməliyik. Bir neçə il ərzində fəaliyyət göstərən Xarici Ölkə-
lərdə Yaşayan Azərbaycanlılarla İş üzrə Dövlət Komitəsi də 
artıq daha səmərəli işləyir. Azərbaycanın müvafiq icmaları daha 
da fəallaşıblar. Azərbaycanın ümumi inkişafı, əlbəttə ki, sizi də 
ruhlandırır. Siz görəndə ki, ölkəmiz həm iqtisadi, həm siyasi 
cəhətdən, həm də beynəlxalq qurumlara inteqrasiya baxımından 
liderlik mövqelərinə sahib olur, əlbəttə, bu sizə də qol-qanad 
verir, sizi də möhkəmləndirir. Ona görə gərək biz bu məsələlərə 
geniş kontekstdə baxaq.  
Azərbaycan dövləti və hökuməti öz tərəfindən əlindən gələni 
edəcək ki, diasporun təşkilatlanması və möhkəmlənməsində 
səylərini göstərsin. Sizi də maraqlandıran, narahat edən 
məsələlər, problemlər də vaxtlı-vaxtında bizə bəlli olmalıdır. 
İndi həm maliyyə baxımından, həm də təsir baxımından 
Azərbaycanın imkanları artır. Ona görə siz Azərbaycanın bu 
imkanlarından da səmərəli istifadə etməlisiniz. Yəni burada çox 
səmərəli, davamlı və mütəmadi xarakter daşıyan əlaqə 
mexanizmi qurulmalıdır. Yəqin ki, bu var, amma istərdim daha 
da səmərəli olsun.  
Biz fəal olmalıyıq, qabaqlayıcı addımlar atmalıyıq. 
İnformasiya müharibəsində hücum etməliyik. Mən təxminən il 
yarım bundan əvvəl Xarici İşlər Nazirliyində xaricdə fəaliyyət 
göstərən səfirlərlə görüş keçirmişdim. Orada da qarşıya 
qoyduğum məsələlərdən biri o idi ki, biz gərək Azərbaycan 
mövzusunu dünya ictimaiyyətinə çatdıraq.  
 284 
Dünən Konqresdə olarkən yenə o «məşhur» 907-ci düzəliş 
haqqında söhbət apardım. O düzəlişin qəbul edilməsində də 
obyektiv səbəblər olub, Azərbaycan haqqında məlumat 
olmayıb, yaxud da ancaq mənfi məlumat olubdur. Haradasa, 90-
cı illərin ortalarına qədər təkcə burada deyil, eyni zamanda, 
Avropa ölkələrində də Azərbaycan haqqında ya mənfi məlumat 
yayılırdı, yaxud da, ümumiyyətlə, məlumat yayılmırdı. Bizim 
haqqımızda mənfi rəy yaradan əsas qüvvə erməni lobbisidir. 
Çünki onların əsas məqsədi Azərbaycanı ləkələmək, 
antidemokratik dövlət kimi təqdim etmək və beləliklə, sübut 
etməyə çalışmaqdır ki, demokratiya inkişaf etməmiş belə bir 
ölkədə ermənilər azlıq kimi yaşaya bilməzlər. Guya onların 
rahat yaşaması təhlükə altındadır. Ona görə Azərbaycana qarşı 
çox ciddi kampaniya gedir.  
Biz öz səsimizi ucaldırıq. Azərbaycan çalışır ki, özü haq-
qında həqiqətləri Dünya Birliyinə çatdırsın. Məhz bu sahədə 
diasporun fəaliyyəti müstəsna xarakter daşıyır.  
Mən keçmişdə də Amerikada tez-tez olurdum. 1994-cü ildən 
başlamış 2003-cü ilə qədər, demək olar, ildə iki dəfə gəlirdim, 
müxtəlif tədbirlərdə iştirak edirdim. Görürdüm ki, əgər biz öz 
həqiqətlərimizi düzgün, dolğun şəkildə çatdıra biliriksə, o 
zaman münasibət də dəyişir, rəy də dəyişir. Gərək bu iş 
mütəmadi qaydada aparılsın. Əlbəttə ki, bunda səfirliyin çox 
böyük rolu var. Çünki səfirlik burada Azərbaycanın rəsmi 
nümayəndəliyidir və müvafiq qurumlarla əlaqə saxlamaq, 
əməkdaşlıq etmək imkanları genişdir. Ancaq Azərbaycan 
diasporunun da öz imkanları var. Məsələn, mən eşidəndə çox 
şad oldum ki, burada artıq fəaliyyətin yeni formaları da tətbiq 
olunur, etiraz aksiyaları keçirilir. Azərbaycan haqqında 
həqiqətləri çatdırmaq üçün müvafiq tədbirlər, görüşlər keçirilir. 
Bütün bunlar Amerika cəmiyyətinin adət etdiyi formalardır. 
Sadəcə olaraq, gərək biz bunlardan daha da səmərəli istifadə 
edək.  
Azərbaycan haqqında məlumat gərək operativ qaydada sizə 
çatdırılsın. İndi Azərbaycanda çoxlu yeni kitablar çapdan çıxır. 
 285 
Mən də elmi ictimaiyyət qarşısında müvafiq vəzifələr 
qoymuşam ki, biz Azərbaycan həqiqətləri barədə kitabları 
müxtəlif dillərə tərcümə edib yaymalıyıq. Bizim alimlərimiz 
tarixlə bağlı çox gözəl tədqiqatlar aparır, kitablar yazırlar, onlar 
Azərbaycan dilində çıxır və özümüz oxuyuruq. Amma başqa 
ölkələrdə heç kim onları oxumur. Biz bütün bu həqiqətləri 
internet vasitəsilə, tərcümə vasitəsilə dünyaya çatdırmalıyıq.  
Erməni təbliğatı nəticəsində indiyə qədər təkcə burada deyil, 
başqa ölkələrdə də belə bir yanlış rəy qalır ki, guya Dağlıq 
Qarabağ tarixi baxımdan erməni torpağıdır. Amma bu, 
tamamilə yanlış bir məlumatdır. Bu, Azərbaycanın əzəli 
torpağıdır. Onun bütün toponimləri, tarixi Azərbaycanla 
bağlıdır. Ermənilərin oraya gəlməsi ancaq XIX əsrin əvvəlində 
başlamışdır. Onlar başqa ölkələrdən oraya köçürülmüşlər. Bunu 
əks etdirən, ermənilər tərəfindən 1978-ci ildə ucaldılmış abidə 
də var idi ki, onu vurdular dağıtdılar. Yəni bu həqiqətdir. Bunu 
Dünya Birliyinə çatdırmaq üçün gərək məlumat olsun, gərək 
bunu deyən olsun, yazan olsun, tərcümə edən olsun. İndi biz bu 
işləri görürük. Azərbaycanda yeni ensiklopediyanın nəşri ilə 
bağlı qərar verilibdir. O ensiklopediya sonra internetə salınacaq, 
müxtəlif dillərə tərcümə olunacaqdır. Orada Azərbaycanın 
tarixi, mədəniyyəti, ənənələri, keçmişi haqqında tam, müfəssəl 
məlumat veriləcəkdir. Yəni bu sizin fəaliyyətinizə də bir dəstək 
olacaqdır. Çünki bu məsələləri dünyaya çatdırmaq üçün gərək 
tarixi əsaslar, sənədlər olsun.  
Bir sözlə, bir halda ki, ölkəmiz siyasi cəhətdən bölgədəki 
mövqelərini möhkəmləndirir, iqtisadi baxımdan Azərbaycan 
dünyada ən sürətlə inkişaf edən ölkədir, biz ideoloji işlərimizi 
də gərək mütləq indiki zəmanəyə uyğun şəkildə quraq. 
Ermənistandan fərqli olaraq, bizim təbliğatımız yalan, böhtan 
üzərində yox, həqiqətlər üzərində qurulubdur. Bizim təbli-
ğatımız reallığı, tariximizi, bu günümüzü əks etdirir və təbii ki, 
bu həqiqətlər gərək Dünya Birliyinə tam geniş şəkildə çatsın. 
Bu işdə kifayət qədər nailiyyətlər olsa da, hələ ki, vəziyyət məni 
tam şəkildə qane etmir. Biz Azərbaycanda bu sahəyə daha da 
 286 
böyük diqqət göstərməliyik və şübhəsiz ki, müxtəlif ölkələrdə 
yaşayan azərbaycanlılar bu işlərdə fəal olmalıdırlar.  
Hesab edirəm ki, bu çox vacib görüşdür. Siz həmişə hiss 
etməlisiniz ki, müstəqil Azərbaycan dövləti sizinlədir, sizin 
Vətəninizdir, doğulduğumuz yerdən asılı olmayaraq, bizim 
hamımızın Vətənidir. Dünya azərbaycanlılarının II qurultayı bir 
daha onu göstərdi ki, biz böyük xalqıq. 50 milyonluq 
Azərbaycan xalqı dünya miqyasında böyük xalqdır, istedadlı 
xalqdır. Alimlərimiz, yazıçılarımız, şairlərimiz, sərkərdələrimiz 
bizim tarixi şəxsiyyətlərimizdir. Gərək bunu hamı bilsin. Bütün 
dünya bunu bilməlidir və biz də gərək bir olaq.  
Mən bilmirəm Amerikada necədir, amma başqa ölkələrdə 
bizim diasporlarımızın müxtəlif dərnəkləri, yaxud təşkilatları 
var, ancaq onların arasında əlaqələndirmə işləri o qədər də 
güclü deyildir. Amma o da əsas amildir ki, biz bir olmalıyıq. 
Xüsusilə xaricdə yaşayan azərbaycanlılar təşkilatlanma 
prosesində ən qabaqcıl formaları tətbiq etməlidirlər. Müxtəlif 
təşkilatlar, cəmiyyətlər, dərnəklər ola bilər, amma onların 
arasında mütləq əlaqələndirmə olmalıdır. Əlbəttə ki, bunda 
səfirliklərin çox mühüm rolu var. Çünki səfirliklərdə olan 
informasiya, imkanlar çox genişdir və fəaliyyət də düşünülmüş 
proqram çərçivəsində aparılmalıdır.  
Yenə də deyirəm, bəzi hallarda diasporların fəaliyyəti 
epizodik xarakter daşıyır. Yəni hansısa tədbir oldu, keçirildi, 
orada nəsə deyildi, yaxud da çıxışlar oldu, hansısa başqa 
aksiyalar keçirildi və ondan sonra bir müddət elə bil ki, ara 
verilir. Gərək işlər düşünülmüş proqram çərçivəsində aparılsın. 
Necə ki, dövlət, hökumət birillik, beşillik, onillik çərçivədə öz 
konsepsiyasını, fəaliyyət proqramını tərtib edir, eyni şəkildə də 
bizim ictimai təşkilatlar etməlidir. Hamı bilməlidir ki, nə vaxt, 
hansı tədbir keçiriləcək, bu tədbirin keçirilməsi üçün nə kimi 
addımlar atılmalıdır. Bu addımların atılmasına diasporun 
imkanları çatırmı, ya yox. Əgər çatmırsa, deməli, səfirlik iştirak 
etməlidir. Səfirliyin də tutaq ki, imkanları məhdud ola bilər. 
Onda Azərbaycan hökuməti işlərə qoşulmalıdır. Yəni bunlar 
 287 
çox böyük təşkilati qabiliyyət tələb edən məsələlərdir. 
Azərbaycan dövləti və hökuməti bu işlərdə fəal iştirak etməyə 
hazırdır. Sadəcə olaraq, gərək komitə ilə və hökumət üzvləri ilə, 
Xarici İşlər Nazirliyi ilə daim güclü əlaqələr olsun, təmaslar 
möhkəmlənsin ki, biz istəyimizə nail olaq.  
Çünki bizim – Azərbaycan dövlətinin, dünyada yaşayan 
azərbaycanlıların – məqsədimiz birdir: dövlətimiz inkişaf etsin, 
müstəqilliyimiz möhkəmlənsin, əbədi, dönməz olsun, biz heç 
kimdən asılı olmayaq. Bu gün Azərbaycanın siyasəti məhz bu 
amillər üzərində qurulubdur. Biz bütün ölkələrlə gözəl 
münasibətlər yaratmağa çalışırıq. Ancaq o şərtlə ki, bu 
münasibətlər qarşılıqlı hörmət, ehtiram əsasında qurulsun və 
Azərbaycanın milli maraqları təmin olunsun. Ona görə, 
müstəqil siyasət aparmaq iqtidarında olmaq, əlbəttə, həm böyük 
cəsarət tələb edir, həm də biz gərək arxayın olaq ki, işlərimiz 
lazımi səviyyədə dəstəklənir.  
Ona görə məqsədlərimiz birdir: Ermənistan–Azərbaycan, 
Dağlıq Qarabağ münaqişəsini həll etmək, Azərbaycanın ərazi 
bütövlüyünü bərpa etmək, ermənilərin etnik təmizləmə 
siyasətindən əziyyət çəkmiş insanları geri, öz doğma 
torpaqlarına qaytarmaq; Azərbaycanda sülh, inkişaf olsun, 
bütün müsbət meyllər daha da möhkəmlənsin, demokratik 
inkişaf, siyasi, iqtisadi islahatlar daha da sürətlə getsin. Biz 
bunu istəyirik, siz də bunu istəyirsiniz. Hər bir vətənpərvər 
azərbaycanlı bunu istəyir. Biz bu istiqamətdə səylərimizi 
birləşdirməli və vahid mövqedən çıxış etməliyik.  
O ölkələrdə ki, təşkilatlar vahid bir konfederasiyada, yaxud 
federasiyada, ya da konqresdə birləşir, o zaman işlər daha da 
səmərəli qurulur. Bir təşkilatda birləşmək o demək deyil ki, 
mövcud olan digər təşkilatlar öz müstəqilliyini itirir, yaxud da 
kiminsə təsiri altına düşür. Xeyr, bu, sadəcə olaraq, 
əlaqələndirmə məqsədi daşıyır. Əgər biz bu işləri daha da 
səmərəli görmək istəyiriksə, onda, əlbəttə, əlaqələndirmə işləri 
də daha sürətlə aparılmalıdır.  
 288 
Məsələn, burada yaxşı nümunələr var: Azərbaycan Təşkilat-
ları Federasiyası, yaxud Konqresi, yaxud da Əlaqələndirmə 
Mərkəzi. Əgər bu şəkildə formalaşarsa, bunun təsiri daha da 
güclü olacaqdır. Əlbəttə ki, bu böyük təşkilat müvafiq ictimai 
təşkilatlara, dövlət qurumlarına daha da asanlıqla yol 
tapacaqdır, onunla daha da çox hesablaşacaqlar. Amma görəndə 
ki, ayrı-ayrı təşkilatlar var, hərəsi haradasa fəaliyyət göstərir, öz 
aralarında əlaqələr o qədər də yoxdur, təbii ki, münasibət də 
buna uyğun şəkildə olacaqdır.  
Bilirsiniz, müstəqilliyimiz bərpa ediləndən sonra, ondan əv-
vəlki dövrlərdə Azərbaycanda müxtəlif siyasi proseslər gedirdi. 
Xaricdə yaşayan azərbaycanlılar 1940–50-ci illərdə müəyyən 
formada təşkilatlanmışdılar, müxtəlif ölkələrdə diasporlar, 
təşkilatlar fəaliyyət göstərirdi. Əlbəttə, bu fəaliyyətin əsas 
məqsədi o idi ki, Azərbaycan müstəqil olsun, müstəqil ölkə 
kimi yaşasın və xalqımız öz müqəddəratını özü müəyyən etsin.  
1991-ci ildə Azərbaycan müstəqil ölkə oldu və o vaxtdan 
indiyə qədər bizim müstəqilliyimiz möhkəmlənir və güclənir. 
Yəni o illərdə gündəlikdə olan əsas məramlar, proqramlar 15-16 
il bundan əvvəl həyatda öz əksini tapdı. Ona görə, təbii ki, indi 
fəaliyyətin yeni formaları olmalıdır. Bizim gündəliyimizdə 
duran məsələlər nədir? Yenə deyirəm, həm Azərbaycan 
dövlətinin, həm də xaricdə yaşayan azərbaycanlıların məqsədi 
birdir: ölkəmiz daha da müstəqil olsun, öz siyasətini inamla 
aparsın və əsas azadlıqlar tam şəkildə təmin edilsin, qanunun 
aliliyi bərqərar olunsun və müasir, mütərəqqi, hüquqi dövlət 
formalaşsın. Əminəm ki, bu bizim hamımızın məqsədidir.  
Şübhəsiz ki, fəaliyyət göstərən təşkilatların da müxtəlif 
istiqamətləri, müxtəlif maraq dairələri ola bilər. Ancaq bununla 
yanaşı, biz gərək ümumi bir məqsəd, amal əsasında öz 
səylərimizi birləşdirək. Bəzi təşkilatlar siyasi prinsip əsasında 
fəaliyyət göstərir. Bəlkə də bu, hansısa mərhələdə labüd idi. 
Ancaq indiki mərhələdə, xüsusilə xaricdə yaşayan azərbaycan-
lılar siyasi prinsiplərə görə bölünməməlidirlər. Azərbaycanın 
siyasəti Azərbaycanda həll olunur. Azərbaycanda gedən siyasi 
 289 
proseslər müsbət məcrada inkişaf edir və bu baxımdan 
Azərbaycan artıq möhkəmlənmiş bir ölkədir.  
Şübhəsiz ki, hər bir insanın öz siyasi baxışları, əqidəsi, 
idealları ola bilər. Bu da təbiidir və azad cəmiyyət üçün xas olan 
məsələlərdir. Ancaq bununla yanaşı, siyasi baxışlara 
baxmayaraq, ümumi məsələlərdə biz hamımız birləşməliyik. 
Çünki ölkənin, millətin maraqları, dəyərləri bütün siyasi 
proseslərdən üstün olmalıdır, xüsusilə xaricdə.  
Məsələn, mən təəssüf edirəm ki, bəzi siyasi dairələrin 
nümayəndələri xaricdə olarkən Azərbaycan haqqında həqi-
qətdən çox uzaq olan mənfi informasiyalar yaymaqla ölkəmizin 
imicinə xələl vururlar. Biz öz daxili məsələlərimizi Azər-
baycanda həll etməliyik. Azərbaycanda siyasi mübarizə də 
aparılmalıdır və aparılır, bəzi hallarda çox kobud formada olur. 
Yəqin ki, zaman keçdikcə bu, həll olunacaq və Azərbaycanda 
siyasi proseslər mədəni müstəviyə keçəcəkdir. Ancaq biz 
xaricdə buna heç cür imkan verə bilmərik ki, siyasi, yaxud 
ictimai əsaslara görə ölkənin maraqlarına xeyir gətirməyən fikir 
ayrılığı, məqamlar olsun.  
Mən şübhə etmirəm, hamımız bu fikirlə şərikik ki, xaricdə 
Azərbaycanın məsələsi, Azərbaycan mövzusu daim çox qabarıq 
şəkildə özünü göstərməlidir. Biz bu təbliğatda, bu işlərdə çox 
fəal olmalıyıq. Gözləməməliyik ki, kimsə bizə hücum edəcək, 
biz də onun cavabını verəcəyik. Biz özümüz hücum etməliyik. 
Bizim silahımız sözümüzdür. Biz heç kimin torpağını zəbt 
etməmişik, heç kimə qarşı etnik təmizləmə siyasəti 
aparmamışıq. Heç kimin torpağında gözümüz yoxdur. Biz bu 
münaqişədə zərər çəkən tərəfik. Bizim silahımız hələlik sözdür, 
istəyirik ki, bu silahdan maksimum dərəcədə istifadə edək. 
Görsək ki, artıq bu işləmir, sülh, barışıq yolu, danışıqlar yolu 
səmərə vermir, o zaman təbii ki, siyasətə yenidən baxılacaqdır.  
Ancaq bilirsiniz, bu məsələlər bir-biri ilə çox bağlıdır. Azər-
baycanın sabitliyi, ölkədə gedən iqtisadi islahatlar, bizim 
bölgədəki nüfuzumuz, rolumuz, Azərbaycanla bağlı olan 
nəhəng enerji layihələri, Amerika ilə strateji tərəfdaşlıq müna-
 290 
sibətlərimiz, Azərbaycanın Avroatlantik məkanına inteqrasiya 
meylləri və səyləri – bütün bunlar Azərbaycanın gələcəyini 
müəyyən edən amillərdir. Azərbaycan diasporunun bütün bu 
işlərdə çox fəal rolu olmalıdır. Yəni buna böyük ehtiyac var. 
Çünki bir də deyirəm ki, siz bu ölkənin vətəndaşlarısınız, 
vətəndaş kimi bütün hüquqlara maliksiniz. Sizin dediyiniz soz, 
hansısa məsələyə sizin baxışınız bu ölkənin rəsmiləri üçün 
bəlkə də daha çox önəm daşıyır, nəinki Azərbaycandan gələn 
hansısa rəsmi bir bəyanat və yaxud da başqa məlumat.  
 
* * * 
 
Görüşdə Amerika Azərbaycanlıları Cəmiyyətinin sədri 
Tomris Azəri, Amerika–Azərbaycan Şurasının prezidenti Cey-
hun Mollazadə, Dünya Azərbaycanlıları Konqresinin Amerika 
təmsilçisi Rza Seleşur, ABŞ-da fəaliyyət göstərən «GünAz» TV-
nin rəhbəri Əhməd Obalı, Amerika Azərbaycanlıları 
Cəmiyyətinin üzvü Leyla Rzaquliyeva çıxış edərək fikir və müla-
hizələrini bölüşdülər. Onlar Azərbaycan prezidentinin Va-
şinqtona səfəri çərçivəsində keçirilən bu görüşü yüksək qiy-
mətləndirdilər, diasporun problemlərindən və gələcək plan-
larından danışdılar, prezidentin dediyi fikirlərin onlar üçün 
əsas fəaliyyət proqramı olacağını bildirdilər.  
T o m r i s   A z ə r i: Amerika Azərbaycanlıları Cəmiyyəti 
kimi, Sizə dayaq olacağımıza, Azərbaycanın adını burada 
yüksəltmək üçün əlimizdən gələn işləri görəcəyimizə söz 
veririk.  
C e y h u n   M o l l a z a d ə: Cənab Prezident, biz əminik 
ki, bu səfəriniz Amerika–Azərbaycan münasibətlərinə yeni bir 
təkan verəcək, bu əlaqələr yeni, önəmli bir mərhələyə çıxa-
caqdır. Biz, burada yaşayan azərbaycanlılar Sizi salamlayırıq. 
Bakıda keçirilmiş qurultayda da iştirak etmişik. O qurultay bizi 
çox ruhlandırıb və hesab edirik ki, həm bu görüş, həm də 
qurultay bizim burada apardığımız fəaliyyəti daha da artırmağa 
sövq edəcəkdir.  
                                                            
 291 
* * * 
Azərbaycan prezidenti İlham Əliyev görüşdə soydaşlarımızın 
arzu və istəklərini dinlədi, müstəqil Azərbaycan naminə 
fəaliyyətlərində onlara uğurlar arzuladı və müvafiq tövsiyə-
lərini verdi.  
 292 
 
 
 
AZƏRBAYCAN PREZİDENTİNİN ŞƏRƏFİNƏ 
TƏŞKİL EDİLMİŞ RƏSMİ QƏBULDA NİTQ 
 
Vaşinqton 
 
27 aprel 2006-cı il 
 
Aprelin 27-də Vaşinqtonda Azərbaycan Respublikasının 
Prezidenti İlham Əliyevin şərəfinə rəsmi qəbul təşkil olundu. 
Amerika–Azərbaycan Ticarət Palatasının həmsədri Ceremi 
Beyker çıxış edərək, prezident İlham Əliyevin Amerika Birləş-
miş Ştatlarına səfərinin uğurlarından danışdı.  
ABŞ-ın ölkəmizdəki keçmiş səfiri Rino Harniş, Azərbaycanın 
Vaşinqtondakı səfiri Hafiz Paşayev Amerika–Azərbaycan 
əməkdaşlığından bəhs etdilər. Qəbulda Xarici Özəl İnvestisi-
yalar Şirkətinin prezidenti Rob Mosbeyker çıxış edərək bildirdi 
ki, ABŞ ilə Azərbaycan arasında münasibətlər günbəgün 
genişlənir. Azərbaycan terrorizmə qarşı mübarizədə etibarlı 
tərəfdaşdır. Eyni zamanda, Azərbaycan Xəzərin enerji 
ehtiyatlarının tranziti baxımından vacib ölkədir. Amerika 
Azərbaycana böyük imkanları olan bir ölkə kimi baxır. 
Azərbaycan prezidenti İlham Əliyev enerji sektoruna xarici 
sərmayələrin cəlb olunması üçün böyük işlər görmüş və nəticə-
də, ölkəsinin bugünkü və gələcək inkişafının əsasını qoymuşdur. 
R.Mosbeyker dedi ki, cənab İlham Əliyev prezidentliyindən 
əvvəl, parlamentin deputatı və Baş nazir olarkən də xalqına 
sədaqətlə xidmət etmişdir.  
Prezident İlham Əliyev qəbulda nitq söylədi. 
İ l h a m   Ə l i y e v: Əziz dostlar, xanımlar və cənablar!  
Sizi yenidən salamlayır və ABŞ-a səfərim ilə bağlı dərin 
məmnunluğumu bir daha ifadə edirəm.  
 293 
Səfər artıq başa çatmaq üzrədir. Sabah ABŞ-ın prezidenti, 
vitse-prezidenti və Müdafiə naziri ilə görüşlərim olacaqdır. 
Lakin artıq indidən deyə bilərəm ki, səfər çox uğurlu keçmişdir. 
Bu səfər qarşılıqlı maraq doğuran məsələlər üzrə fikir 
mübadiləsi aparmaq, ikitərəfli münasibətlərə yenidən nəzər 
salmaq, münasibətlərimizin gələcək perspektivləri barədə 
danışmaq üçün gözəl imkanlar yaratdı. Əminəm ki, indi strateji 
əhəmiyyətə malik olan ABŞ–Azərbaycan münasibətləri bundan 
sonra da inkişaf edəcək və həyatımızın, əməkdaşlığımızın bütün 
sahələrini əhatə edəcəkdir.  
Bu səhər Amerika–Azərbaycan Ticarət Palatasının təşkil 
etdiyi konfransın açılışında olarkən mən keçmiş və gələcək 
barədə düşünürdüm. Keçən dövr ərzində böyük nailiyyətlər əldə 
edilmişdir. Ticarət Palatasının onillik fəaliyyəti dövründə ABŞ 
və Azərbaycan iki müttəfiqə, dosta, regional və dünya 
əhəmiyyətli çox mühüm layihələrin həyata keçirilməsi üçün 
birgə çalışan ölkələrə çevrilmişlər.  
Ümid edirəm ki, əməkdaşlığımız gələcəkdə də bu səviyyədə 
davam etdiriləcəkdir. Çünki əldə olunan nailiyyətlər yalnız 
başlanğıcdır. Bizim nəhəng enerji inkişafının, sadəcə, ilk 
mərhələsi gedir. Ölkələrimiz regional və qlobal təhlükəsizlik 
məsələləri, terrorizmlə mübarizə, Azərbaycanda iqtisadi və 
siyasi islahatların həyata keçirilməsi, regionumuzu daha 
təhlükəsiz və sabit etmək sahəsində əməkdaşlıq edir.  
Xəzər hövzəsində enerji təhlükəsizliyi və enerji inkişafı 
məsələlərində ABŞ hökumətinin oynadığı rol həlledici olmuş-
dur. Ümid edirəm ki, bu rol gələcəkdə də davam etdiriləcəkdir. 
Belə ki, bu, bütün planlarımızın və ideyalarımızın həyata 
keçirilməsi üçün zəruridir. Bu planlar, ideyalar ilk baxışdan real 
görünməyə bilərdi. On il bundan qabaq bir çox insanlar Bakı–
Tbilisi–Ceyhan boru kəmərinin reallığa çevriləcəyinə, 
Azərbaycanın «Şahdəniz» yatağından hasil ediləcək qazın 
Avropa istehlakçıları üçün əhəmiyyət kəsb edəcəyinə 
inanmırdılar. Bunları əvvəlcədən görmək çox çətin idi. Lakin 
bizim qarşımızda duran məqsədlərimiz var idi və bu məqsədlərə 
 294 
doğru birgə hərəkət edirdik. Əminəm ki, Azərbaycan və ABŞ-ın, 
tərəfdaşlarımız və müttəfiqlərimizin birgə səyləri regionda 
tamamilə fərqli bir vəziyyətin yaranmasına gətirib çıxaracaq, 
regionun ümumi inkişafına təsir göstərəcək, geniş siyasi 
islahatların həyata keçirilməsinə kömək edəcəkdir. ABŞ 
hökuməti bu məsələlərə böyük diqqət yetirir.  
Eyni zamanda, Azərbaycanda da bu məsələlərə önəm verilir. 
Biz bunların həyata keçirilməsi üçün birlikdə çalışmalıyıq. 
Siyasi və iqtisadi islahatlar, enerji inkişafı sahəsində layihələr, 
regionu daha təhlükəsiz və sabit etmək istiqamətindəki birgə 
səylərimiz ikitərəfli əlaqələrimizin, regional sabitliyin və 
inkişafın elementləridir. Bütün bu məsələlərdə Azərbaycanın 
rolu getdikcə artır. Xəzər dənizinə xarici sərmayələrin cəlb 
edilməsi sahəsində öncül bir ölkə kimi, Azərbaycanın fəaliyyəti 
regionda tamamilə yeni bir vəziyyətin yaranmasına gətirib 
çıxarmışdır.  
Təsəvvür edin ki, 1994-cü ildə «Əsrin müqaviləsi» bağ-
lanmasaydı və sonrakı dövrdə enerji layihələrinin inkişafında 
uğur əldə edilməsəydi nə baş verə bilərdi?! Regiondakı bütün 
vəziyyət tamamilə fərqli olardı. Bu gün biz birgə səylərin 
nəticələrindən faydalanırıq. Biz xalqlarımız üçün daha yaxşı 
həyat şəraiti, bütün regionda sabitlik və firavanlıq yaratmaq 
naminə səylərimizi davam etdirmək əzmindəyik.  
Cənubi Qafqaz regionu illər, əsrlər boyu müharibələrdən, 
hərbi əməliyyatlardan, münaqişələrdən əziyyət çəkmişdir.  
Bizim böyük mədəniyyətimiz, tariximiz, ənənələrimiz var, 
lakin əsrlər boyu müstəqilliyimizdən məhrum edilmişdik. Müs-
təqillik bizim üçün böyük məna kəsb edir. Bu, Azərbaycan 
xalqı üçün ən böyük dəyərdir. Bu müstəqilliyi necə dönməz və 
güclü etmək, ölkənin mövqeyini necə gücləndirmək olar? Bu 
məsələlərlə gündəlik məşğul olmalıyıq.  
Tarixdən alınan dərslər bizim üçün önəmlidir. Ona görə də 
biz güclü dövlət qurmaq, insanların həyat səviyyəsini daha da 
yaxşılaşdırmaq, qanunun aliliyinə, bütün siyasi azadlıqlara və 
geniş demokratiyaya malik tam sərbəst cəmiyyətə nail olmaq 
 295 
üçün çox çalışmalı, dostlarımız və müttəfiqlərimiz ilə daim 
təmasda olmalıyıq. Bu baxımdan Ticarət Palatasının rolu çox 
önəmli olmuşdur. Onun fəaliyyəti bizə ABŞ-la əlaqələri 
yaxşılaşdırmaq, sözlərimizi çatdırmaq, ölkənin problemləri, 
istəklərimiz barədə məlumat vermək, birgə əməkdaşlıq 
imkanlarından istifadə etmək fürsəti vermişdir.  
Mən Ticarət Palatası tərəfindən təşkil edilmiş bir çox 
konfranslarda iştirak etmişəm. Hər dəfə qarşımızda fərqli mə-
sələlər dururdu. Lakin ümumi meyl heç zaman dəyişməmişdir: 
məqsəd ABŞ ilə Azərbaycan arasında ikitərəfli münasibətlərin 
inkişaf etdirilməsi, əməkdaşlıq üçün yeni əsasların yaradılması 
olmuşdur. İndi münasibətlərimizin necə inkişaf etdiyini 
görürük. On il bundan əvvəl gündəlikdə bir məsələ dururdusa, 
indi əməkdaşlığımız geniş aspektdə həyata keçirilərək 
energetika, təhlükəsizlik, siyasi və demokratik islahatlar, 
iqtisadiyyat, regional təhlükəsizlik sahələrini əhatə edir. Bütün 
bu məsələlərə dair bu gün ABŞ və Azərbaycan arasında açıq, 
səmimi və dostcasına müzakirələr aparılır və bizim fikirlərimiz 
üst-üstə düşür.  
Ona görə də fürsətdən istifadə edərək, Ticarət Palatasının 
rəhbərliyini, palatanın işində fəal iştirak etmiş bütün insanları, 
onun tədbirlərini dəstəkləmiş və indi də dəstəkləyən bütün 
şirkətləri təbrik etmək istəyirəm. Bu, böyük nailiyyətdir. Bunu 
ona görə demirəm ki, palatanın yubileyidir və yaxşı sözlər 
söyləmək lazımdır. Bu, bir reallıqdır. Mən palatanın ABŞ–
Azərbaycan ikitərəfli münasibətlərinə böyük töhfəsinin daim 
şahidi olmuşam. ABŞ-la ikitərəfli münasibətlər Azərbaycan 
üçün prioritet xarakter daşıyır. Ölkəmizin mövqeyi çox açıq və 
səmimidir. Bu mövqeyə hər hansı bir təsir göstərmək və ya onu 
dəyişdirmək mümkün deyildir.  
Biz siyasətimizi milli maraqlarımıza uyğun, əsl müstəqil 
dövlət kimi həyata keçiririk. Özünü müstəqil hesab etmək üçün, 
sadəcə, milli himnə və bayrağa malik olmaq kifayət deyildir. 
Elə ölkələr var ki, müstəqilliyin bu atributlarına malik olsalar 
da, müstəqil siyasət həyata keçirə bilmir. Biz, sözün həqiqi 
 296 
mənasında, müstəqil olduğumuz üçün çox xoşbəxtik və bundan 
qürur duyuruq. Bu istiqamətdə Azərbaycan xalqının ümummilli 
lideri Heydər Əliyevin əməyi böyük olmuşdur. Onun səylərinin 
nəticəsidir ki, indi Azərbaycan öz milli maraqlarına uyğun 
siyasət həyata keçirə bilir. Bu siyasətin məqsədi ABŞ və 
Qərbdəki digər müttəfiqlərimiz ilə əlaqələri gücləndirməkdən 
ibarətdir. Biz əməkdaşlıq üçün açığıq, ölkəmizdə ən böyük 
sərmayədarlar olan ABŞ şirkətləri ilə yaxşı iqtisadi əməkdaşlıq 
göstəricilərimiz mövcuddur.  
Hazırda Azərbaycanda daha yaxşı sərmayə mühiti yaratmaq 
istəyirik və əminik ki, bu gün keçirilmiş konfrans bu 
istiqamətdə mühüm rol oynayacaqdır. Konfransda iqtisadi və 
siyasi əməkdaşlığın müxtəlif aspektləri müzakirə edilmişdir və 
nəticələr çox müsbətdir. Hesab edirəm ki, bir neçə aydan sonra 
konfransın real nəticələrini görəcəyik.  
Son on ildə Ticarət Palatası ilə müxtəlif qisimlərdə, hazırda 
isə suveren dövlətin prezidenti kimi, birgə fəaliyyət göstər-
məkdən şərəf duyuram. Nailiyyətlərin əldə olunması üçün birgə 
çalışdığımız dostlarımızı burada görməkdən çox məmnunam. 
Bir zamanlar xülya, əfsanə kimi görünən əməkdaşlıq səviyyəsi 
və layihələrimiz bu gün reallıqdır. Bu o deməkdir ki, hər şeyə 
nail olmaq mümkündür. Xüsusilə çox mürəkkəb yerlərdə də 
həyata keçirilməsi qeyri-real, qeyri-mümkün hesab olunan 
layihələr gerçəkləşdirilə bilər. Bunun üçün sadəcə, iradə, 
qətiyyət, cəsarət və əməkdaşlıq olmalıdır. Bütün bu cəhətlər 
bizdə var və münasibətlərimizi gələcəkdə də inkişaf etdirmək 
əzmindəyik. Ümid edirəm ki, ABŞ ilə Azərbaycan arasında 
mövcud olan strateji tərəfdaşlıq yalnız xalqımıza deyil, bütün 
regiona fayda gətirəcəkdir. Region daha təhlükəsiz, daha sabit 
olacaq, nəhayət, ölkəmizdə və bütövlükdə regionda sülh 
bərqərar ediləcəkdir. Bu yubiley münasibətilə sizi bir daha 
təbrik edir, sizə xoşbəxtlik və uğurlar arzulayıram.  
Çox sağ olun.      
C e r e m i   B e y k e r: Dəyərli və uzaqgörən fikirlərə görə 
Azərbaycan prezidentinə minnətdarlıq edirəm.  «Görkəmli 
 297 
rəhbərlik» adlı xüsusi mükafatı prezident İlham Əliyevə təqdim 
edərək bildirirəm ki, bu mükafat yalnız bir dəfə, palatanın 
fəaliyyətinin ilk ilində prezident Heydər Əliyevə təqdim 
edilmişdir. İndi isə palata onun işinə verdiyi dəstəyə və 
Azərbaycana etdiyi gözəl rəhbərliyə görə prezident İlham 
Əliyevi bu mükafata layiq görmüşdür.  
İ l h a m   Ə l i y e v : Mükafata görə təşəkkür edərək bildi-
rirəm ki, bu mənim üçün çox dəyərli mükafatdır. Söz verirəm 
ki, gələcək fəaliyyətimdə də palatanı dəstəkləmək üçün əlimdən 
gələni edəcəyəm, Vaşinqtonda, ABŞ-ın digər şəhərlərində, 
bəlkə də Bakıda daha çox konfranslar keçiriləcək, sizinlə daha 
tez-tez görüşəcəyəm.  
 298 
 
AZƏRBAYCAN PREZİDENTİ İLHAM ƏLİYEVİN 
VƏ  AMERİKA BİRLƏŞMİŞ ŞTATLARI 
PREZİDENTİ CORC BUŞUN  
GÖRÜŞÜ 
 
Vaşinqton, Ağ ev 
 
 28 aprel 2006-cı il 
 
Aprelin 28-də Vaşinqtonda, Ağ evdə Azərbaycan Res-
publikasının Prezidenti İlham Əliyevin və Amerika Birləşmiş 
Ştatlarının prezidenti Corc Buşun görüşü olmuşdur.  
Səmimilik və dostluq şəraitində keçən və təxminən 45 dəqiqə 
davam edən görüşdə ölkələrimiz arasında ikitərəfli münasi-
bətlər, regional və beynəlxalq məsələlər geniş müzakirə edildi.  
Görüşdən sonra dövlət başçıları mətbuat üçün bəyanatlarla 
çıxış etdilər. 
 
ABŞ  prezidenti Corc Buşun bəyanatı  
 
Cənab Prezident, xoş gəlmisiniz! Olduqca maraqlı səfər 
elə indicə başa çatmaq üzrədir. Biz zəruri məsələlər haqqında 
fikir mübadiləsi apardıq və vurğuladıq ki, belə müasir 
müsəlman ölkəsi öz vətəndaşlarının qayğısına qalır və bilir ki, 
demokratiya gələcəyin əsasını təşkil edir. Cənab Prezident, mən 
Sizin rəhbərliyinizi yüksək dəyərləndirirəm. Təbii ki, biz İran 
haqqında danışdıq. Mən cənab prezidenti əmin etdim ki, bu 
problemi diplomatik və dinc yolla həll etmək arzusundayam. 
Mən onun hökumətinin İraqda yeni demokratiyanın 
dəstəklənməsi üçün qoşun göndərdiyinə görə çox minnətdaram. 
Mən bu gün səfirimiz və general Keysi ilə videokonfrans 
vasitəsilə keçirdiyim görüş haqqında məlumat verdim, çünki 
orada əldə edilən irəliləyiş barədə öz müttəfiqimizə məlumat 
verilməsini olduqca vacib hesab edirəm. Mən onunla öz 
 299 
ümidimi bölüşərək qeyd etdim ki, milli birlik hökuməti sülh və 
demokratiya kimi məqsədimizə nail olmaqda bizə yardım 
edəcəkdir.  
Əlbəttə ki, biz enerji məsələləri haqqında danışıqlar apardıq. 
Mən bu dünyada istədiyimiz məqsədə – enerji təhlükəsizliyinə 
nail olmaqda prezidentin və onun hökumətinin mövqeyinə görə 
minnətdaram. Azərbaycanın oynayacağı rol olduqca vacibdir. 
Biz daxili siyasətə, qonşu ölkələrə və həmçinin Ermənistanla 
olan münasibətlərə aid məsələləri müzakirə etdik.  
Mən bu cür müdrik müzakirəni çox yüksək dəyərləndirirəm. 
Mənimlə fikirləri bölüşdüyünüzə görə minnətdaram. Bizimlə 
birgə olduğunuza görə minnətdaram. Bir daha «Xoş gəldiniz!» 
deyirəm. 
 
Azərbaycan prezidenti İlham Əliyevin bəyanatı  
 
Çox sağ olun, cənab Prezident. Dəvətə görə çox minnət-
daram. Vaşinqtonda olmağıma və ikitərəfli münasibətlərə dair 
məsələləri Sizinlə müzakirə etmək imkanına görə minnətdaram. 
Əminəm ki, bizim strateji tərəfdaşlıq münasibətlərimiz 
gələcəkdə möhkəmlənəcəkdir.  
Biz ikitərəfli münasibətlərin bütün aspektlərini əhatə etdik. 
Biz regionda enerji təhlükəsizliyi məsələlərinin təşviq 
olunmasında Birləşmiş Ştatların dəstəyinə görə, Xəzər dənizin-
də neft və qaz yataqlarının işlənilməsində və enerji daşıyı-
cılarının beynəlxalq bazarlara çatdırılmasına imkan verən 
möhkəm nəqletmə infrastrukturunun yaradılmasında göstərilmiş 
köməyə görə minnətdarıq. Biz terrorçuluğa qarşı mübarizədə 
müttəfiq ölkələrik. Biz ilk günlərdən Birləşmiş Ştatlarla birgə 
dünyanın müxtəlif yerlərində çiyin-çiyinə olmuşuq və regionda 
sülhün və sabitliyin bərqərar olunmasına töhfəmizi davam 
etdirəcəyik. Əlbəttə, Ermənistan–Azərbaycan, Dağlıq Qarabağ 
münaqişəsinin həlli də müzakirələrimizin əsas mövzusunu təşkil 
etmişdir. Mən cənab prezidentə danışıqların son vəziyyəti 
haqqında məlumat verdim və ümidvar olduğumu bildirdim ki, 
 300 
münaqişənin dinc yolla həlli baş tutacaq və bu, bütün regionda 
sülhün və sabitliyin bərqərar olmasına xidmət edəcəkdir.  
Ümumiyyətlə, demək istəyirəm ki, mən səfərimdən çox 
razıyam və Azərbaycanın gələcəkdə müasir dünyəvi, de-
mokratik ölkə kimi inkişafında bunu mühüm hesab edirəm. 
Bizim eyni dəyərlərimiz var. Biz siyasi proseslərin, cəmiyyəti-
mizin demokratikləşməsi prosesinin təşviq olunmasında 
Birləşmiş Ştatların göstərdiyi yardıma görə minnətdarıq və 
gələcəkdə bu əməkdaşlığın davam etdirilməsinə çox sadiqik.  
Çox sağ olun, cənab Prezident.  
C o r c   B u ş: Son sözü deyim. Mən cənab prezidenti və 
birinci xanımı onların qızının həftənin sonunda olacaq toy 
məclisi münasibətilə təbrik etmək istəyirəm. Toy mərasiminə 
hazırlığın getdiyi vaxtda cənab prezidentin burada olması əsl 
qəhrəmanlıqdır. Biz Sizə və birinci xanıma uğurlar arzulayırıq 
və ən başlıcası isə qızınıza böyük səadət diləyirik.  
İ l h a m   Ə l i y e v: Sağ olun, cənab Prezident.  
C o r c   B u ş:  Sağ olun.  
 
Azərbaycan Respublikasının Prezidenti İlham Əliyev aprelin 
28-də Vaşinqtonda Amerika Birləşmiş Ştatlarının prezidenti 
Corc Buş ilə görüşü zamanı Ağ evin Fəxri qonaqlar kitabına 
ürək sözlərini yazdı:  
«Mən Birləşmiş Ştatlara səfərimdən və ikitərəfli müna-
sibətləri müzakirə etməkdən çox məmnunam. Birləşmiş Ştatlar 
ilə Azərbaycan arasındakı strateji tərəfdaşlıq ölkələrimizin və 
xalqlarımızın rifahına xidmət edir və regionumuzda təhlükə-
sizlik tədbirlərinin möhkəmləndirilməsində mühüm rol oynayır. 
Biz ölkələrimiz arasındakı strateji tərəfdaşlıq münasibətlərini 
yüksək dəyərləndiririk və ümidvarıq ki, onlar gələcəkdə daha da 
möhkəmlənəcəkdir.  
Mən Birləşmiş Ştatların xalqına sülh, səadət və tərəqqi 
arzulayıram. 
     İlham Əliyev 
  Azərbaycan Respublikasının Prezidenti  
25.04.2006-cı il». 
 301 
 
 
 
ABŞ PREZİDENTİ CORC BUŞ İLƏ GÖRÜŞDƏN 
SONRA JURNALİSTLƏRİN SUALLARINA 
CAVAB  
 
Vaşinqton, Ağ evin qarşısı 
 
28 aprel 2006-cı il 
 
Azərbaycan prezidenti İlham Əliyev aprelin 28-də ABŞ 
prezidenti Corc Buş ilə görüşdən sonra Ağ evin qarşısında jur-
nalistlərin suallarına cavab vermişdir.  
S u a l: Cənab Prezident, Dağlıq Qarabağ münaqişəsinin 
həlli ilə bağlı müzakirələr oldumu?  
C a v a b: Prezident Buşla görüşüm zamanı ikitərəfli 
münasibətlərə aid məsələləri müzakirə etdik. Biz müxtəlif 
sahələrdə olan əməkdaşlığımızı müzakirə etdik. Xüsusən də 
siyasi və iqtisadi islahatlar sahəsinə, enerji təhlükəsizliyi və 
nəqliyyata, terrorçuluqla mübarizəmizə aid məsələləri və 
ümumiyyətlə, münasibətlərimizin ümumi gedişatını müzakirə 
etdik. Bizim münasibətlərimiz dostların, tərəfdaşların müna-
sibətləridir və bizim üçün strateji əhəmiyyət daşıyır və ümumiy-
yətlə, əlaqələrimizin inkişafı üçün vacibdir. Mən müzakirə-
lərdən çox razıyam. Əlbəttə, biz Ermənistan–Azərbaycan, 
Dağlıq Qarabağ münaqişəsi məsələsini müzakirə etdik. 
Dünyanın aparıcı ölkəsi və ATƏT-in Minsk qrupunun həm-
sədrlərindən biri kimi, Birləşmiş Ştatlar bu məsələnin dinc yolla 
həll olunmasında çox vacib rol oynayır. Biz Birləşmiş Ştatların 
göstərdiyi səyləri yüksək qiymətləndiririk. Bu səylər sayəsində 
münaqişə beynəlxalq hüququn norma və prinsipləri əsasında 
ədalətli həllini tapmalıdır. Mən hesab edirəm ki, Birləşmiş 
Ştatlara səfərim ikitərəfli münasibətlərimizin gələcək inkişafı 
 302 
üçün çox mühüm olacaq və ümumiyyətlə, regional inkişaf üçün 
əhəmiyyətli olacaqdır.  
S u a l: Cənab Prezident, İran haqqında danışdınızmı?  
C a v a b: Əlbəttə, biz regional təhlükəsizlik məsələlərini 
müzakirə etdik. Eyni zamanda, qonşu ölkələrlə münasibət-
lərimizi müzakirə etdik. Çünki biz elə bir regionda yaşayırıq ki, 
Azərbaycanın qonşu ölkələrlə münasibətləri olduqca vacibdir. 
Biz bu məsələləri müzakirə etdik və bundan çox razıyıq.  
S u a l: Bəs Rusiya haqqında, digər qonşular haqqında 
danışdınızmı?  
C a v a b: O qədər çox yox. Biz əsasən ikitərəfli müna-
sibətlərə aid məsələlər haqqında danışdıq. Çünki bizim uzun 
müddətdir münasibətlərimiz var. Bu münasibətlər 90-cı illərdən 
başlanmışdır və əsasən, enerji, nəqliyyat sahələrinə aiddir.  
S u a l: Cənab Prezident, enerji inkişafı sahəsində 
Birləşmiş Ştatların dəstəyi haqqında danışdınızmı?  
C a v a b: Bəli, təbii ki, Xəzər dənizində Azərbaycanın 
enerji inkişafı proqramlarında Birləşmiş Ştatların oynadığı va-
cib rol tamamilə aydındır və həlledicidir. Artıq Azərbaycan 
güclü nəqliyyat infrastrukturuna malikdir və bu, Birləşmiş 
Ştatların dəstəyi sayəsində mümkün olmuşdur.  
S u a l: Cənab Prezident, İranla bağlı gərginliyin aradan 
qaldırılmasına dair ABŞ-ın və Azərbaycanın səylərinin 
əlaqələndirilməsi məsələsi müzakirə olundumu? Bu 
gərginliyin aradan qaldırılmasına yönəldilmiş hansısa birgə 
fəaliyyət planı işlənib hazırlandımı?  
C a v a b: Burada birgə planlar haqqında söhbət olmadı. Biz 
yalnız vəziyyət barədə fikir mübadiləsi etdik. Əlbəttə, vəziyyət 
narahatlıq doğurur və təbii ki, İranın qonşusu kimi, Azərbaycan 
müəyyən narahatlıq keçirir. Ancaq məsələnin yalnız diplomatik 
yolla həll edilməsinin zəruriliyi barədə ümumi fikirdə 
olmağımız ümid verir ki, hər şey dincliklə həllini tapacaqdır.  
S u a l: Cənab Prezident, Dağlıq Qarabağ məsələsinin 
müzakirəsi ilə əlaqədar hansı açıqlamalar verərdiniz?  
 303 
C a v a b: Münaqişənin nizama salınması ilə əlaqədar geniş 
söhbət aparılmışdır. Mən cənab prezidentə danışıqların son 
mərhələsinin mahiyyətini açıqladım, öz məlumatlarımı verdim. 
Azərbaycanın mövqeyini bir daha ifadə etdim. Bizim 
mövqeyimiz dəyişməz olaraq qalır. Bu mövqe bu gün mənim 
tərəfimdən bir daha ifadə olundu. Bu münaqişə yalnız və yalnız 
beynəlxalq hüquq normaları əsasında öz həllini tapa bilər. 
Azərbaycanın ərazi bütövlüyü danışıqlar mövzusu deyil və 
olmayacaqdır. Ermənistanın işğalçı qüvvələri Azərbaycanın 
zəbt edilmiş torpaqlarından çıxmalıdır. Dağlıq Qarabağda 
yaşayan ermənilərin və oraya qayıdacaq azərbaycanlıların 
təhlükəsizliyinə zəmanət də verilməlidir. Eyni zamanda, oraya 
sülhməramlı qüvvələrin gətirilməsi məsələsi də müzakirə oluna 
bilər. Bütövlükdə, bizim mövqeyimizdə heç bir dəyişiklik 
yoxdur. Amerika prezidenti öz mövqeyini bildirdi. O bildirdi ki, 
Amerika çalışır münaqişə sülh yolu ilə həll olunsun və tərəflər 
razılığa gəlsinlər.  
S u a l: Cənab Prezident, Amerika Birləşmiş Ştatlarının 
Azərbaycana hərbi yardımı artırması gözlənilirmi?  
C a v a b: Bilirsiniz ki, biz bu sahədə çox ciddi əməkdaşlıq 
edirik. Son illər ərzində hərbi sahədə əməkdaşlığımız uğurla 
inkişaf edir. Amerikanın Müdafiə nazirinin, diğər vəzifəli 
şəxslərinin Azərbaycana səfərləri bu əməkdaşlığın inkişafına 
böyük kömək göstərir. Biz bu məsələyə çox böyük diqqət 
yetiririk. Hesab edirik ki, Amerika ilə münasibətlərimiz 
çoxşaxəli və hərtərəfli olmalıdır, biz iqtisadi, siyasi sahələrdə, 
energetika sahəsində, eyni zamanda, hərbi sahədə əməkdaşlığın 
inkişafında maraqlıyıq. Qarşılıqlı maraq doğuran bütün 
məsələlər açıq şəkildə müzakirə olunur. Biz tərəfdaşıq, Amerika 
ilə bir alyansdayıq və bu mövqedə qalacağıq.  
S u a l: Cənab Prezident, Ermənistanın Xarici İşlər 
naziri bəyan edib ki, Sizin bu səfərinizdən sonra Ermənistan 
prezidenti Robert Köçəryan da Amerikaya səfər edəcəkdir. 
Sizcə, həmin səfərin reallaşması Dağlıq Qarabağ münaqişəsi 
ilə bağlı danışıqlar prosesinə hansısa təsir göstərə bilərmi?  
 304 
C a v a b: Mən bu barədə bir şey deyə bilmərəm. Mənim 
Amerikaya səfərim bilavasitə Qarabağ probleminin nizam-
lanması ilə əlaqədar deyildi. Bu səfərin səbəbi tam başqadır. 
Səfər ikitərəfli münasibətlərin inkişafına yönəldilibdir. Qarabağ 
mövzusu səfərin, aparılan danışıqların sadəcə olaraq tərkib 
hissəsi idi. Yəni bu səfərin mahiyyəti, səbəbləri tam başqadır. 
Bizim strateji tərəfdaşlığımız Amerikanı Azərbaycanla 
birləşdirən siyasi, iqtisadi məsələlər, enerji təhlükəsizliyi, 
regionda sülhün bərqərar olması, təhlükəsizlik                                                                                                                                                                                                                                                                                                                                                                                                                                                                                                                                                                                                                                                                                                  
tədbirlərinin gücləndirilməsi – məsələlərin geniş spektrinin 
müzakirəsi onu göstərir ki, aramızda çox yüksək əməkdaşlıq, 
qarşılıqlı anlaşma var. Beləliklə, bu bizə ümid verir ki, 
gələcəkdə strateji tərəfdaşlıq daha da güclənəcəkdir. O ki qaldı 
Ermənistan prezidentinin harasa səfərlərinə, bu məsələ məni 
maraqlandırmır.  
S u a l: Cənab Prezident, tərəflər regionda sülhün və de-
mokratiyanın bərqərar olması ilə bağlı hansısa öhdəliklər 
götürdülərmi?  
C a v a b: Bilirsiniz, mən buraya öhdəlik götürmək üçün 
gəlməmişəm. Mən tamhüquqlu tərəfdaş kimi gəlmişəm, dost 
kimi gəlmişəm. Əlbəttə ki, söhbət zamanı bölgədə gedən 
proseslər, o cümlədən demokratik islahatlar müzakirə olundu. 
Bu baxımdan da, bu sahədə  bizim aramızda fikir ayrılığı 
yoxdur. Amerika çalışır ki, bölgədə demokratiya daha da geniş 
vüsət alsın, yayılsın. Bunu biz də istəyirik. Biz də istəyirik ki, 
bölgədə, o cümlədən Azərbaycanda demokratik proseslər daha 
da sürətlə getsin. Siyasi münasibətlər mədəni müstəvidə həll 
olunsun. Bu, əlbəttə, bizim hərtərəfli inkişafımıza böyük dəstək 
olacaq və bölgədə sülhün, təhlükəsizliyin təmin edilməsində də 
rol oynayacaqdır. Əlbəttə, bu məsələlər müzakirə olundu və 
bunlarla bağlı bizim aramızda heç bir fikir ayrılığı yoxdur.  
 305 
 
 
 
AMERİKA BİRLƏŞMİŞ ŞTATLARININ MÜDAFİƏ 
NAZİRİ DONALD RAMSFELD                                               
İLƏ GÖRÜŞ  
 
28 aprel 2006-cı il 
 
Azərbaycan Respublikasının Prezidenti İlham Əliyev 
aprelin 28-də Vaşinqtonda ABŞ-ın Müdafiə naziri Donald 
Ramsfeld ilə görüşmüşdür. ABŞ-ın Müdafiə naziri dövlətimizin 
başçısının Amerika Birləşmiş Ştatlarına səfərini yüksək 
qiymətləndirdi və bunun ikitərəfli münasibətlərin inkişafı baxı-
mından əhəmiyyətli olduğunu vurğuladı. O, müxtəlif dövrlərdə 
Azərbaycana etdiyi səfərləri xatırlatdı, ölkələrimiz arasında 
əlaqələrin inkişafından, o cümlədən hərbi sahədə əməkdaşlıq-
dan məmnunluğunu bildirdi, Azərbaycanın antiterror koalisiya-
sında fəaliyyətini yüksək dəyərləndirdi. Azərbaycan prezidenti 
İlham Əliyev ölkələrimiz arasında müxtəlif sahələrdə, o 
cümlədən enerji sahəsində əməkdaşlığın inkişaf etdiyini və 
genişləndiyini söylədi.  
Donald Ramsfeld Azərbaycan sülhməramlılarının dünyanın 
müxtəlif bölgələrində təhlükəsizliyin təmin olunmasında iştira-
kını, ölkəmizin fərdi tərəfdaşlığın fəaliyyət proqramı çərçivə-
sində NATO ilə fəal əməkdaşlığını xüsusi vurğuladı. Görüşdə 
Ermənistan–Azərbaycan, Dağlıq Qarabağ münaqişəsi ilə bağlı 
aparılan danışıqların hazırkı vəziyyəti, regional əməkdaşlıq və 
qarşılıqlı maraq doğuran digər məsələlər barədə fikir müba-
diləsi edildi. 
 
 306 
 
 
 
AMERİKA BİRLƏŞMİŞ ŞTATLARININ        
VİTSE-PREZİDENTİ RİÇARD ÇEYNİ İLƏ                                            
GÖRÜŞ  
 
28 aprel 2006-cı il 
 
Azərbaycan Respublikasının Prezidenti İlham Əliyev 
Vaşinqtona səfəri çərçivəsində aprelin 28-də Amerika Birləşmiş 
Ştatlarının vitse-prezidenti Riçard Çeyni ilə görüşmüşdür.  
Cənab Çeyninin iqamətgahında keçirilən görüşdə hər iki 
ölkəni maraqlandıran çoxsaylı məsələlər, xüsusilə də beynəl-
xalq antiterror koalisiyasında Azərbaycanın fəal iştirakı, 
regional təhlükəsizlik, Bakı–Tbilisi–Ceyhan layihəsinin başa 
çatdırılması, Ermənistan–Azərbaycan, Dağlıq Qarabağ müna-
qişəsinin sülh yolu ilə həlli barədə fikir mübadiləsi aparıldı.  
 
 
Səfər başa çatdı 
    
Azərbaycan Respublikasının Prezidenti İlham Əliyev aprelin 
28-də ABŞ-a səfərini başa çatdıraraq Vətənə yola düşdü. 
Azərbaycanın və Amerikanın dövlət bayraqları ilə bəzədilmiş 
Vaşinqtonun Endryus hərbi hava limanında prezident İlham 
Əliyevi Dövlət Departamentinin yüksək vəzifəli şəxsləri səmi-
miyyətlə yola saldılar. 
Prezident İlham Əliyev aprelin 29-da səhər Bakıya gəldi. 
 
 
 
 307 
 
 
 
İSRAİL DÖVLƏTİNİN PREZİDENTİ  
ZATİ-ALİLƏRİ  
CƏNAB MOŞE KATSAVA 
 
Hörmətli cənab Prezident!  
İsrail dövlətinin milli bayramı – Müstəqillik günü mü-
nasibətilə Sizə və bütün xalqınıza ən səmimi təbriklərimizi 
yetirirəm.  
Əmin olduğumu bildirirəm ki, Azərbaycan–İsrail münasi-
bətlərinin inkişafı bundan sonra da xalqlarımız arasında dostluq 
və əməkdaşlığın daha da dərinləşməsinə xidmət edəcəkdir.  
Sizə möhkəm cansağlığı, işlərinizdə uğurlar, ölkənizə sülh 
və tərəqqi arzulayıram.  
 
Hörmətlə, 
İLHAM ƏLİYEV 
Azərbaycan Respublikasının Prezidenti  
 
Bakı, 1 may 2006-cı il 
 
 
 
 308 
 
 
 
NORVEÇİN «STATOYL» ŞİRKƏTİNİN 
PREZİDENTİ HELQE LUNDUN  
RƏHBƏRLİK ETDİYİ NÜMAYƏNDƏ  
HEYƏTİ İLƏ GÖRÜŞ 
 
Prezident sarayı 
 
2 may 2006-cı il 
 
Azərbaycan Respublikasının Prezidenti İlham Əliyev 
mayın 2-də Prezident sarayında Norveçin «Statoyl» neft şir-
kətinin prezidenti Helqe Lundun rəhbərlik etdiyi nümayəndə 
heyətini qəbul etmişdir.  
Dövlətimizin başçısı 1994-cü ildən etibarən ölkəmizdə hə-
yata keçirilən neft strategiyasının hazırda gözəl nəticələr 
verdiyini və Azərbaycanın əhəmiyyətinin getdikcə artdığını vur-
ğuladı. Prezident İlham Əliyev «Statoyl»un ölkəmizin ener-
getika sahəsində fəal iştirakını qeyd etdi və Azərbaycanın şir-
kətlə əlaqələrinin bundan sonra da genişlənəcəyinə ümidvar 
olduğunu bildirdi. Helqe Lund rəhbərlik etdiyi şirkətin ölkə-
mizlə əməkdaşlığa böyük əhəmiyyət verdiyini söylədi. Azərbay-
canın energetika sahəsində qazandığı böyük nailiyyətləri 
vurğulayan qonaq «Statoyl» şirkətinin ölkəmizlə gələcəkdə də 
əməkdaşlıq edəcəyinə əminliyini bildirdi.  
 
 
 309 
 
 
 
OMAN SULTANLIĞININ XÜSUSİ TAPŞIRIQLAR 
ÜZRƏ SƏFİRİ ŞEYX QHASAN ŞAKİRİ  
İLƏ GÖRÜŞ 
 
Prezident sarayı 
 
2 may 2006-cı il 
 
Azərbaycan Respublikasının Prezidenti İlham Əliyev ma-
yın 2-də Prezident sarayında Oman Sultanlığının xüsusi 
tapşırıqlar üzrə səfiri, sultanın şəxsi müşaviri, Omanın BMT-
dəki səfiri, Böyük Britaniyadakı səfirliyinin səlahiyyətli naziri, 
YUNESKO-nun Xoşməramlı səfiri Şeyx Qhasan Şakiri qəbul 
etmişdir. Dövlətimizin başçısı Azərbaycanın YUNESKO ilə 
əlaqələrə xüsusi önəm verdiyini vurğuladı. Təşkilatın ölkəmizin 
tarix və mədəniyyət abidələrinin qorunmasına verdiyi töhfəni 
yüksək qiymətləndirən prezident İlham Əliyev əməkdaşlığın 
bundan sonra da davam etdiriləcəyinə ümidvar olduğunu 
bildirdi.  
Şeyx Qhasan Şakiri Azərbaycanın YUNESKO-nun fəal üzv-
lərindən biri olduğunu bildirdi. O, böyük tarixi-mədəni irsə 
malik olan Azərbaycan ilə təmsil etdiyi təşkilat arasındakı əla-
qələrin gələcəkdə də genişlənəcəyinə əminliyini söylədi.  
 
 
 
 
 310 
 
 
 
ƏFQANISTAN İSLAM RESPUBLİKASININ  
PREZİDENTİ HƏMİD KƏRZAİ  
İLƏ GÖRÜŞ 
 
Prezident sarayı 
 
4 may 2006-cı il 
  
Azərbaycan Respublikasının Prezidenti İlham Əliyev ma-
yın 4-də Prezident sarayında Əfqanıstan İslam Respublikasının 
Prezidenti Həmid Kərzai və onu müşayiət edən nümayəndə 
heyəti ilə görüşmüşdür.  
Əfqanıstan prezidenti xalqımızın ümummilli lideri prezident 
Heydər Əliyevlə Türkiyədə görüşünü və onunla apardığı 
danışıqları məmnunluqla xatırlatdı. O, Azərbaycanda son 
illərdəki inkişafdan, iqtisadi göstəricilərin yüksək səviyyəyə 
çatmasından məmnunluğunu söylədi. Əfqanıstanda uzunmüd-
dətli vətəndaş müharibələrinin ağır nəticələrini xatırladan 
prezident Kərzai ölkəsinin iqtisadi dirçəlişə nail olmaq üçün 
görülən bərpa işləri barədə məlumat verdi.  
Azərbaycan prezidenti İlham Əliyev ölkəmizdə iqtisadi inkişaf 
proseslərindən danışaraq dedi ki, Ermənistanın təcavüzü 
nəticəsində ərazilərimizin 20 faizi işğal olunsa da, biz iqtisadi 
inkişafa nail ola bildik. Dövlətimizin başçısı vurğuladı ki, ictimai-
siyasi sabitlik iqtisadiyyatın inkişaf etməsi və ölkəyə böyük 
həcmdə sərmayələrin cəlb olunması üçün vacib şərtdir. Prezident 
İlham Əliyev ümidvar olduğunu bildirdi ki, Əfqanıstanda da 
iqtisadi inkişaf və dirçəliş baş verəcəkdir.  
Görüşdə Azərbaycan ilə Əfqanıstan arasında mümkün iqtisadi 
əlaqələrin genişləndirilməsinin perspektivləri, regional iqtisadi 
əməkdaşlıq məsələləri müzakirə olundu. Əfqanıstan prezidenti 
Azərbaycanda neft-qaz sektorunda həyata keçirilən layihələrlə 
 311 
maraqlandı. Dövlətimizin başçısı qlobal layihənin uğurla real-
laşdırılması və onun əhəmiyyəti barədə məlumat verdi.  
 312 
 
 
 
İRAN İSLAM RESPUBLİKASININ  
PREZİDENTİ MAHMUD ƏHMƏDİNEJAD  
İLƏ GÖRÜŞ 
 
Prezident sarayı 
 
4 may 2006-cı il 
 
Azərbaycan Respublikasının Prezidenti İlham Əliyev ma-
yın 4-də Prezident sarayında İran İslam Respublikasının Pre-
zidenti Mahmud Əhmədinejad ilə görüşmüşdür.  
Prezidentlər ötən ilin dekabrında Naxçıvandakı görüşlərini 
xatırlatdılar. Ölkələrimiz arasında tarixi köklərin birliyinin, 
xalqlarımızın bir-biri ilə dostluq əlaqələrinin, regional məsə-
lələr, bölgədə iqtisadiyyat, o cümlədən energetika sahəsində 
əməkdaşlığın və nümayəndə heyətlərinin qarşılıqlı səfərlərinin 
əhəmiyyətini vurğuladılar.  
Görüşdə qarşılıqlı maraq doğuran məsələlər barədə fikir 
mübadiləsi aparıldı.  
 313 
 
 
 
PAKİSTAN İSLAM RESPUBLİKASININ   
BAŞ NAZİRİ ŞÖVKƏT ƏZİZ  
İLƏ GÖRÜŞ 
 
Prezident sarayı 
 
4 may 2006-cı il 
 
Azərbaycan Respublikasının Prezidenti İlham Əliyev ma-
yın 4-də Prezident sarayında Pakistan İslam Respublikasının 
Baş naziri Şövkət Əzizi qəbul etmişdir. Görüşdə Pakistanla 
Azərbaycan arasında iqtisadi əməkdaşlığın genişləndiril-
məsinin, elm və texnologiyalar sahəsində əməkdaşlığın 
zəruriliyi qeyd olundu.  
Pakistanın Baş naziri Şövkət Əziz Azərbaycanın neft və qaz 
sahəsinin inkişafının Pakistanda çox yaxından izlənildiyini 
bildirərək dedi ki, indi rəsmi İslamabad bu istiqamətdə işlər 
aparır. Neft və qaz sahəsində Azərbaycanın təcrübəsini 
öyrənmək və bundan yararlanmaq bizim üçün çox 
əhəmiyyətlidir.  
Azərbaycan prezidenti İlham Əliyev ölkəmizin neft-qaz, elm 
və texnologiyalar sahəsində zəngin təcrübəsindən danışdı, bu 
sahədə Pakistanla əməkdaşlığın əhəmiyyətini bildirdi.  
Pakistanın Baş naziri öz ölkəsində gedən iqtisadi, siyasi 
proseslərdən danışdı, o cümlədən iqtisadi inkişafın artdığını 
bildirdi, yoxsulluğun azaldılması istiqamətində hökumətin gör-
düyü işlərdən söhbət açdı, qonşu ölkələrlə münasibətlər 
məsələsinə toxundu.  
Görüşdə regional əməkdaşlıq, təhlükəsizlik, iqtisadi əmək-
daşlıq, bölgədəki vəziyyət barədə geniş fikir mübadiləsi 
aparıldı.  
 314 
 
 
 
TACİKİSTAN RESPUBLİKASININ  
BAŞ NAZİRİ  AKİL AKİLOV  
İLƏ GÖRÜŞ 
 
Prezident sarayı 
 
4 may 2006-cı il 
 
Azərbaycan Respublikasının Prezidenti İlham Əliyev 
mayın 4-də Prezident sarayında Tacikistan Respublikasının Baş 
naziri Akil Akilovu qəbul etmişdir.  
Görüşdə hökumətlərarası komissiyanın yaradılmasının, 
müxtəlif sahələrdə imkanların öyrənilməsinin zəruriliyi vurğu-
landı və bildirildi ki, ölkələrimiz arasında iqtisadi əməkdaşlığın 
genişləndirilməsi hər iki tərəf üçün faydalıdır. Gələcəkdə yüksək 
səviyyəli qarşılıqlı səfərlər zamanı dostluq və əməkdaşlığın 
daha da möhkəmləndirilməsinə dair və ayrı-ayrı sahələri əhatə 
edən sənədlərin imzalanması nəzərdə tutulmuşdur.  
Görüşdə hidroenergetika sahəsində əməkdaşlıq, beynəlxalq 
təşkilatlar çərçivəsində fəaliyyətin davam etdirilməsi və 
qarşılıqlı maraq doğuran digər məsələlər barədə fikir müba-
diləsi aparıldı.  
 
 315 
 
 
 
ÖZBƏKİSTAN RESPUBLİKASI PARLAMENTİNİN 
QANUNVERİCİLİK  
PALATASININ SƏDRİ ERKİN XƏLİLOV 
İLƏ GÖRÜŞ 
 
Prezident sarayı 
 
4 may 2006-cı il 
 
Azərbaycan Respublikasının Prezidenti İlham Əliyev ma-
yın 4-də Prezident sarayında Özbəkistan Respublikası parla-
mentinin Qanunvericilik Palatasının sədri Erkin Xəlilovu qəbul 
etmişdir.  
Palatanın sədri Özbəkistan prezidenti İslam Kərimovun sə-
mimi salamlarını prezident İlham Əliyevə çatdırdı və dedi ki, ö-
lkələrimiz arasında ikitərəfli münasibətlər yüksək səviyyədədir, 
siyasi, iqtisadi əməkdaşlığı bundan sonra da inkişaf etdirmək 
zəruridir. Biz beynəlxalq təşkilatlar çərçivəsində səmərəli 
əməkdaşlıq edirik və bu, gələcəkdə də davam etdiriləcəkdir. 
Regional əməkdaşlığı inkişaf etdirərək bir-birimizi dəs-
təkləməliyik.  
Azərbaycan prezidenti İlham Əliyev Erkin Xəlilovdan pre-
zident İslam Kərimova ölkəmizə səfərə dəvətini çatdırmağı xa-
hiş etdi, iki dövlət arasında yaxın münasibətlərin olduğunu 
bildirdi, respublikamızda həyata keçirilən islahatlardan danış-
dı. Palatanın sədri Azərbaycanda son iki il ərzində baş verən 
iqtisadi yüksəlişi vurğulayaraq dedi ki, biz hamımız sizin 
uğurlarınızla sevinir və qürur hissi keçiririk.  
Görüşdə qarşılıqlı maraq doğuran məsələlər barədə fikir 
mübadiləsi oldu.  
 316 
 
 
 
QIRGIZISTANIN BAŞ NAZİRİNİN MÜAVİNİ  
ALMANBET MATTUBRAİMOV  
İLƏ GÖRÜŞ 
 
Prezident sarayı 
 
4 may 2006-cı il 
 
Azərbaycan Respublikasının Prezidenti İlham Əliyev 
mayın 4-də Prezident sarayında Qırğızıstanın Baş nazirinin 
müavini Almanbet Mattubraimovu qəbul etmişdir.  
Görüşdə ölkələrimiz arasında hökumətlərarası iqtisadi ko-
missiyanın yaradılmasının vacibliyi qeyd olundu və bildirildi ki, 
bu, qarşılıqlı ticarət dövriyyəsinin artırılmasına təkan verə-
cəkdir. Söhbət zamanı Azərbaycanda və Qırğızıstanda gedən 
iqtisadi proseslərə də toxunuldu. Prezident İlham Əliyev ümid-
var olduğunu söylədi ki, Qırğızıstanda yeni hökumət struktur-
ları möhkəmlənəcək və ölkə inkişaf edəcəkdir.  
Dövlətimizin başçısı 90-cı illərin əvvəllərində Azərbay-
canda siyasi vəziyyətin çox ağır olduğunu, iqtisadi tə-
nəzzülün və böhranın mövcudluğunu xatırladaraq dedi ki, bu 
proseslərdən sonra Azərbaycan inkişaf yoluna qədəm qoydu.  
Görüşdə ölkələrimizin müxtəlif strukturları, eləcə də höku-
mət üzvləri və parlamentarları arasında əlaqələrin artırılması-
nın vacibliyi qeyd olundu.  
Almanbet Mattubraimov Qırğızıstanda yaşayan azərbaycan-
lıların ölkənin ictimai-siyasi həyatında fəal iştirak etdiyini 
vurğuladı. O, Qırğızıstan prezidentinin İqtisadi Əməkdaşlıq 
Təşkilatının Bakıda keçiriləcək zirvə toplantısında iştirak edə 
bilməməsindən təəssüfləndiyini söylədi və Qırğızıstan rəhbəri-
nin Azərbaycan prezidenti İlham Əliyevə onun üçün münasib 
olan vaxtda Bişkekə dəvətini çatdırdı.  
 317 
Qırğızıstan Respublikası Baş nazirinin müavini Azərbayca-
nın iş adamlarının öz ölkəsinə cəlb edilməsində maraqlı ol-
duğunu bildirdi.  
 
 318 
 
 
 
AMERİKA BİRLƏŞMİŞ ŞTATLARI  
DÖVLƏT KATİBİNİN İQTİSADİ MƏSƏLƏLƏRƏ 
DAİR BAŞ MÜŞAVİRİ FRENK MERMUD  
İLƏ GÖRÜŞ 
 
Prezident sarayı 
 
4 may 2006-cı il  
 
Azərbaycan Respublikasının Prezidenti İlham Əliyev ma-
yın 4-də Prezident sarayında ABŞ Dövlət katibinin iqtisadi 
məsələlərə dair Baş müşaviri Frenk Mermudu qəbul etmişdir.  
Dövlətimizin başçısı Azərbaycan ilə ABŞ arasındakı müna-
sibətlərin strateji tərəfdaşlıq səviyyəsində olduğunu vurğuladı. 
Bu yaxınlarda ABŞ-a etdiyi səfər zamanı keçirdiyi səmərəli 
görüşləri və apardığı danışıqları məmnunluqla xatırlayan 
prezident İlham Əliyev bu səfərin ikitərəfli əlaqələrimizin bütün 
sahələrinə, o cümlədən iqtisadi əməkdaşlığa müsbət təsir 
göstərəcəyini bildirdi.  
Frenk Mermud prezident İlham Əliyevə müraciətlə dedi: 
«Siz Azərbaycanın malik ola biləcəyi ən yaxşı dövlət xadimi-
siniz. Hesab edirik ki, ABŞ-a səfəriniz çox uğurla keçmişdir». 
Səfər zamanı keçirilmiş görüşlərin böyük əhəmiyyət daşıdığını 
qeyd edən qonaq prezident İlham Əliyevin çıxışlarının, o 
cümlədən ABŞ-ın iş adamları qarşısında söylədiyi nitqin dərin 
təəssürat yaratdığını bildirdi.  
 
    
 319 
  
 
 
QEYDLƏR 
 
1. Azərbaycan Milli Elmlər Akademiyası – Azərbaycan 
Respublikasında elmin inkişafını təşkil və təmin edən, dövlətin 
elmi və elmi-texniki siyasətini həyata keçirən ali dövlət elmi 
təşkilatı. 1945-ci ildə Bakıda təsis edilmişdir. 2001-ci ilin may 
ayından Azərbaycan Milli Elmlər Akademiyası adlanır. 
Azərbaycan Milli EA-nın aşağıdakı bölmələri var: fizika; 
texnika və riyaziyyat elmləri; kimya elmləri; yer elmləri; 
biologiya elmləri; aqrar elmləri; humanitar və ictimai elmlər. 
Burada elmin müxtəlif sahələrinə dair aktual problemlər 
üzərində tədqiqat işləri aparılır. Hər il onlarla elmi işin nəticəsi 
istehsalatda tətbiq olunur. – 5. 
 
2. Mahmud Kərimov, M a h m u d   K ə r i m   o ğ l u 
(1948–2013) – fizik, fizika-riyaziyyat elmləri doktoru, profes-
sor, akademik. 2001–2013-cü illərdə Azərbaycan Milli Elmlər 
Akademiyasının  prezidenti olmuşdur. İlk dəfə olaraq yüksək 
molekullu sistemlərdə güclü elektrik və maqnit sahəsinin təsiri 
ilə baş verən elementar  elektrik və molekulyar prosesləri, 
elektrik və fotoelektrik keçiricilərinin maqnit spin effektlərini 
tədqiq etmişdir. Azərbaycan Respublikasının «Şöhrət» ordeni 
ilə təltif edilmişdir. – 5. 
 
3. Heydər Əliyev,  H e y d ə r   Ə l i r z a  o ğ l u (1923–2003) 
–  Müstəqil Azərbaycan dövlətinin memarı və qurucusu, xalqımı-
zın ümummilli lideri, görkəmli dövlət xadimi, Azərbaycan 
Respublikasının Prezidenti (1993–2003), iki dəfə Sosialist Əməyi 
Qəhrəmanı. 
1964-cü ildə Azərbaycan SSR Nazirlər Soveti yanında Dövlət 
Təhlükəsizlik Komitəsi sədrinin müavini, 1967-ci ildə isə sədri 
vəzifəsinə irəli çəkilmişdir. 
 320 
Azərbaycan Kommunist Partiyası Mərkəzi Komitəsinin iyul 
(1969) plenumunda Heydər Əliyev MK-nın büro üzvü, Azər-
baycan KP MK-nın Birinci katibi seçilmişdir.  
H.Əliyevin respublikaya rəhbərlik etdiyi ilk  illərdən əhatəli 
iqtisadi konsepsiya hazırlanmış, yeni istehsal sahələri yaradılmış, 
Azərbaycanın iqtisadi potensialı güclənmişdir. H.Əliyevin 
respublikaya bilavasitə rəhbərlik etdiyi dövrdə (1969–82-ci illər) 
idarəetmə mexanizminin və metodlarının təkmilləşdirilməsi, əmək 
və ictimai-siyasi fəallığın artırılması, kənd təsərrüfatının 
inkişafında yüksək göstəricilər əldə edilməsi, azərbaycançılıq məf-
kurəsinin, milli ruhun, milli özünüdərkin yüksəlişi, müstəqil 
dövlətçilik ideyalarının güclənməsi və reallaşması üçün dəyərli 
işlər görülmüşdür. 
H.Əliyev 1971-ci ildə Sovet İttifaqı Kommunist Partiyası Mər-
kəzi Komitəsinin  üzvü, 1976-cı ilin martında Sov.İKP MK Siyasi 
Bürosu üzvlüyünə namizəd, 1982-ci ilin noyabrında isə Siyasi 
Büro üzvü seçilmiş və eyni zamanda SSRİ Nazirlər Soveti sədrinin 
Birinci  müavini təyin edilmişdir. 
H.Əliyev Moskvada işlədiyi dövrdə də həmişə Azərbaycanı 
düşünmüş, onun taleyi ilə yaşamış, doğma respublikanın dünyada 
tanıdılması üçün əlindən gələni etmişdir. 
H.Əliyev 1990-cı ilin 20 yanvarında sovet qoşunlarının Bakıda 
törətdiyi qanlı faciəni qətiyyətlə pisləmiş və Azərbaycanın 
Moskvadakı nümayəndəliyində kəskin bəyanatla çıxış 
etmişdir. 
H.Əliyev 1990-cı ilin iyulunda Azərbaycana qayıtmış,  əvvəlcə 
Bakıda, sonra isə Naxçıvanda yaşamışdır. O, 1991–93-cü illərdə 
Naxçıvan Muxtar Respublikası Ali Məclisinin sədri, Azərbaycan 
Respublikası Ali Sovetinin sədr müavini olmuş, Ali Sovetin sessi-
yalarında fəal iştirak etmiş, Azərbaycanda mövcud ictimai-siyasi  
vəziyyəti həmişə obyektiv təhlil etmiş, mühüm prinsipial fikirlər 
söyləmiş, Dağlıq Qarabağ münaqişəsinin səbəblərini aşkara 
çıxarmış və təqsirkarların dəqiq ünvanını göstərmişdir. 1993-cü 
ilin may–iyununda dövlət böhranının, hakimiyyətsizliyin, 
başıpozuqluğun kulminasiya nöqtəsinə çatması ilə ölkədə 
 321 
vətəndaş müharibəsi və müstəqilliyin itirilməsi təhlükəsi 
yarandıqda Azərbaycan xalqı H.Əliyevin hakimiyyətə gə-
tirilməsi tələbi ilə ayağa qalxdı və Azərbaycanın o zamankı 
dövlət rəhbərliyi onu rəsmən Bakıya dəvət etməyə məcbur 
oldu. H.Əliyev iyunun 15-də Azərbaycan Ali Sovetinin sədri 
seçildi, iyulun 24-də Milli Məclisin qərarı ilə Azərbaycan 
Respublikası Prezidentinin səlahiyyətlərini həyata keçirməyə 
başladı.  
1993-cü il oktyabrın 3-də ümumxalq səsverməsi nəticəsində 
H.Əliyev Azərbaycan Respublikasının prezidenti seçildi. H.Əli-
yevin Azərbaycan rəhbərliyinə qayıdışı ilə ölkənin ictimai-siyasi, 
sosial, iqtisadi, elmi-mədəni həyatında böyük dönüş oldu, beynəl-
xalq norma və prinsiplərə uyğun müstəqil dövlət quruculuğu 
prosesi başlandı. Dövlətimizin xarici siyasəti, eləcə də 
dünyanın aparıcı dövlətləri və beynəlxalq təşkilatları ilə əla-
qələri milli maraqlara əsaslanan xətlə inkişaf etməyə başladı. 
Dağlıq Qarabağ münaqişəsinin həllində ilk mərhələ kimi, 
cəbhə xəttində atəşkəs elan edilməsinə nail olundu. H. 
Əliyevin fəal diplomatiyası nəticəsində ATƏT-in Lissabon 
sammitində (1996) bu beynəlxalq təşkilatın 54 üzvündən 53-
ü (Ermənistandan başqa) Dağlıq Qarabağ probleminin 
həllində Azərbaycanın mənafeyinə uyğun  prinsipləri açıq 
şəkildə müdafiə etdi. 
1994-cü ilin sentyabrında Bakıda dünyanın aparıcı neft  şir-
kətləri ilə «Əsrin müqaviləsi» adı almış mühüm  müqavilələr  
bağlandı. 
 1999-cu ilin aprelində GUÖAM birliyinin geniş bir məkanda 
yaranmasında H.Əliyevin önəmli xidməti olmuşdur. 
H.Əliyevin «İnsan hüquq və azadlıqlarının təmin edilməsi 
haqqında» fərmanları Azərbaycanın dünyaya və Avropaya 
inteqrasiyası prosesinin sürətləndirilməsinə geniş imkanlar yaratdı. 
Məhz bunun nəticəsində Azərbaycan 1996-cı ilin iyunundan 
Avropa Şurasına  «Xüsusi qonaq» statusu almış, 2001-ci il yan-
varın 25-də isə onun tamhüquqlu üzvü olmuşdur. 
 322 
H.Əliyev 1998-ci il oktyabrın 11-də xalqın  yüksək siyasi fəal-
lığı şəraitində keçirilən seçkilərdə yekdilliklə yenidən prezident 
seçildi. 
H.Əliyev bir sıra beynəlxalq mükafatlara, o cümlədən Beynəl-
xalq Atatürk  Sülh Mükafatına, müxtəlif ölkə universitetlərinin 
fəxri doktoru adına və digər yüksək nüfuzlu fəxri adlara layiq 
görülmüşdür.  – 5,7,8,9,12,29,30,43,46,47,61,63,64,68–79, 
91,94,103,129,134,136,141,145,147,150,152,160,161,162,163, 
164,190,195,197,201,225,228,241,260,276,291,292. 
 
4. Rusiya, R u s i y a   F e d e r a s i y a s ı – Avropanın şər-
qində, Asiyanın şimalında dövlət. Ərazisi 17075,4 min km
2
, əhalisi 
146,3 milyon nəfərdir. Rusiya Federasiyasına 21 respublika, 6 
diyar, 49 vilayət, federal əhəmiyyətli Moskva və Sankt-Peterburq 
şəhərləri, 10 muxtar vilayət və mahal daxildir. 
Dövlət başçısı prezident, qanunverici orqanı ikipalatalı Dövlət 
Duması və Federasiya Şurasıdır. Paytaxtı Moskva şəhəridir. – 
8,152,184,202–203,209,221,225,235,236,239,254,256, 297. 
 
5. Dağlıq Qarabağ Muxtar Vilayəti – Azərbaycan Respub-
likası ərazisində muxtar vilayət. 1923-cü il iyulun 7-də təşkil 
edilmişdir. Dağlıq Qarabağda 1988-ci ilə qədər 170 min əhali 
yaşayırdı. Ərazisi 4 min  km
2
-dir. Mərkəzi Xankəndidir.  
1988-ci ildə muxtar vilayətin erməni separatçıları və millətçiləri 
Ermənistan silahlı qüvvələri ilə birlikdə bu ərazidə yaşayan azər-
baycanlıları doğma torpaqlarından çıxararaq Dağlıq Qarabağı işğal 
etdilər. BMT-nin 822, 853, 874, 884 saylı qətnamələrinə görə, 
erməni işğalçıları Azərbaycan torpaqlarını qeyd-şərtsiz tərk 
etməlidirlər. Ancaq Azərbaycan torpaqları hələ də erməni tapdağı 
altındadır. – 9,16,17,19,36,80,81,82,95,97,99,100, 
103,106,123,195,206,222,223,224,225,226,251,252,256,282,294, 
296,298,299,300,301. 
 
6. Bakı–Tbilisi–Ceyhan – 1998-ci il oktyabrın 29-da Azərbay-
can, Türkiyə, Gürcüstan, Qazaxıstan, Özbəkistan prezidentləri və 
 323 
ABŞ-ın Energetika naziri Bakı–Tbilisi–Ceyhan marşrutunu 
müdafiə edən «Ankara bəyannaməsini» imzalamışlar. Uzunluğu 
1695 km olan Bakı–Tbilisi–Ceyhan neft kəməri 2006-cı ildə 
istifadəyə verilmişdir. – 12,34,50,62,73,82,86,99, 
101,103,106,132,141,147,193,227,228,240,254,258,260,264,265,2
67,268,301. 
 
7. Bakı–Tbilisi–Ərzurum  – Cənubi Qafqaz qaz kəməri. 
Rəsmən 2007-ci ildə açılmışdır. Kəmərin diametri 420 mm, 
uzunluğu 970 km-dir (442 km Azərbaycandan, 248 km Gür-
cüstandan, 280 km isə Gürcüstan–Türkiyə sərhədindən Ərzuruma 
qədərdir). Kəmərə qaz «Şahdəniz»dən ötürülür. – 12,50, 
73,82,99,101,103,193,228. 
 
8. Dövlət Neft Fondu – 1999-cu ildə yaradılmışdır. Əsas 
fəaliyyəti Azərbaycanın neft strategiyasından əldə edilən gəlirlərin 
idarə edilməsidir. – 12,264. 
 
9. Qars–Tbilisi–Bakı – Azərbaycan, Gürcüstan və Türkiyəni 
dəmir yolu ilə birləşdirən nəqliyyat dəhlizi. Yolun tikintisinə 
2007-ci ildə başlanmışdır. Yolun uzunluğu 105 km-dir. 
Gürcüstanın Axalkalaki stansiyasından Qars şəhərinə qədər 
olacaqdır. Yolun çəkilişi təxminən 2015-ci ilin ortalarında başa 
çatmalıdır. – 13,82,99,101,103. 
 
10. Türkiyə Cümhuriyyəti – Qərbi Asiyada və Avropanın 
cənub–şərq kənarında  dövlət. Sahəsi 780,6 min km
2
, əhalisi 78 
mln. nəfərdir. İnzibati cəhətdən 67 ilə (vilayətə) bölünür. Paytaxtı 
Ankara şəhəridir. Dövlət başçısı prezident, Ali qanunvericilik 
orqanı Türkiyə Böyük Millət Məclisidir. – 13,26,92–
110,121,193,194–195,197,228,239,240,254. 
 
11. Ağdam – Azərbaycan Respublikasında inzibati rayon.  
1930-cu ildə təşkil edilmişdir. Sahəsi 1094 km
2
, əhalisi 101,6 min 
nəfər. 1993-cü ildə Ağdam şəhəri və əksər kəndləri erməni silahlı 
qüvvələri tərəfindən işğal edilmişdir. – 15. 
 324 
 
12. ATƏT-in Minsk qrupu – 1992-ci il martın 24-də yara-
dılmışdır. 1997-ci ildə Minsk qrupunun tərkibinə aşağıdakı dövlət-
lər daxil olmuşdur: Azərbaycan, Ermənistan, Belarus, Almaniya, 
İtaliya, Rusiya, ABŞ, Fransa, Türkiyə, Danimarka və İsveç. 1994-
cü ilin dekabrından Minsk qrupuna iki sədr – Rusiya və İtaliya 
rəhbərlik edirdi. 1996-cı ilin dekabrından onun üç – Rusiya, ABŞ 
və fransalı həmsədrləri var. Qrupun əsas vəzifəsi Ermənistan–
Azərbaycan münaqişəsinin sülh yolu ilə aradan qaldırılmasına və 
Dağlıq Qarabağ probleminin dinc vasitələrlə həll edilməsinə 
bilavasitə kömək etməkdir. – 17,123, 206,296. 
 
13. Birləşmiş  Millətlər  Təşkilatı (BMT) – müasir dünyanın 
ən nüfuzlu beynəlxalq təşkilatı. Qərargahı Nyu-York şəhərindədir. 
Əsas vəzifəsi beynəlxalq sülhü və təhlükəsizliyi qorumaq və 
möhkəmlətmək, dövlətlər arasında əməkdaşlığı inkişaf 
etdirməkdir. BMT-nin Nizamnaməsi 1945-ci il iyulun 26-da San-
Fransisko konfransında 50 dövlətin nümayəndəsi tərəfindən imza-
landı və 1945-ci il oktyabrın 24-də qüvvəyə mindi. Hazırda BMT-
yə 198 dövlət daxildir. 
 BMT-nin əsas orqanları Baş Məclis, Təhlükəsizlik Şurası, 
İqtisadi və İctimai Şura, Qəyyumluq Şurası, Beynəlxalq Məhkəmə 
və Katiblikdir. 
Azərbaycan Respublikası 1992-ci ildən BMT-nin üzvüdür.  
Dövlətimizin apardığı uğurlu xarici siyasət nəticəsində Azər-
baycan 2011-ci ilin oktyabr ayında BMT-nin Təhlükəsizlik 
Surasına qeyri-daimi üzv qəbul olunmuşdur. – 17,104,224. 
 
14. NATO (Şimali Atlantika Müqaviləsi Təşkilatı) – hərbi-
siyasi ittifaq. 1949-cu il aprelin 4-də Vaşinqtonda ABŞ, Böyük 
Britaniya, Fransa, Belçika, Niderland, Lüksemburq, Kanada, İta-
liya, Portuqaliya, Norveç, Danimarka, İslandiyanın imzaladıqları 
Şimali Atlantika müqaviləsi əsasında yaradılmışdır. 1952-ci ildə 
Yunanıstan və Türkiyə, 1955-ci ildə Almaniya Federativ 
Respublikası, 1982-ci ildə İspaniya NATO-ya qoşulmuşlar. 
 325 
Varşava Müqaviləsi Təşkilatı dağıldıqdan (1990) sonra əvvəllər 
sosialist ölkələri düşərgəsinə daxil olmuş ölkələrin bir qismi 
NATO-ya üzvlüyə qəbul edilmiş, digər qismi isə ilkin mərhələ 
kimi, NATO-nun «Sülh naminə tərəfdaşlıq» proqramına 
qoşulmuşlar. Ali orqanı NATO Şurasının sessiyasıdır. Mənzil-
qərargahı Brüsseldədir. – 18,120,231,300. 
15. Avropa İttifaqı – 1992-ci ildə 12 ölkəni  (Belçika, Bö-
yük Britaniya, Almaniya, Yunanıstan, Danimarka, İrlandiya, İs-
paniya, İtaliya, Lüksemburq, Niderland, Portuqaliya, Fransa) 
birləşdirən Avropa Birliyi bazasında 1993-cü ildə Maastrixt 
müqaviləsinə əsasən yaradılmışdır. 
Sonralar Avropa İttifaqına Avstriya, Finlandiya daxil ol-
muşdur. Müqavilə vahid siyasi, iqtisadi mühitin və valyutanın 
yaradılmasını, malın, kapitalın və adamların  azad hərəkətinə 
bütün maneələrin aradan qaldırılmasını irəli sürmüşdür. Vahid 
Avropa vətəndaşlığı qəbul edilmişdir. Avropa Mərkəzi Ban-
kında Avropa valyuta interneti fəaliyyət göstərir, 1999-cu ildən 
vahid valyuta–avro işlənir, vahid pul-kredit siyasəti aparılır. – 
18,24,119,199,207,229,231,240,252. 
 
16. «Yeni qonşuluq siyasəti» (YQS) – Avropa İttifaqının 
qonşu ölkələrdə əməkdaşlığın möhkəmləndirilməsi və Avropa 
İttifaqı və qonşu ölkələr arasında  təhlükəsiz və firavan zonalar, 
Avropa İttifaqı sərhədlərində «dairəvi dost ölkələr» yaratmaq, 
həmçinin  Aİ ilə qonşu ölkələr arasında  siyasi, təhlükəsiz, 
iqtisadi və mədəni sahələrdə daha sıx əməkdaşlıq etməyə şərait 
yaradır. YQS-nin əsas məqsədi Avropa İttifaqının qonşu 
ölkələrində stabilliyin, təhlükəsizliyin qorunması, maraqlı 
ölkələrdə rifah halının yaxşılaşdırılmasıdır. – 18,24,199,231. 
 
17. NATO-nun «Fərdi tərəfdaşlığın fəaliyyət planı» – 
2008-ci ildən Azərbaycan Respublikası bu  planın həyata keçiril-
məsində iştirak edir. – 18,231. 
 
18. Avropa Şurası (AŞ) – Avropada hökumətlərarası təş-
kilat. 1949-cu ildə yaradılmışdır. Qərargahı Fransanın Stras-
 326 
burq şəhərində yerləşir. AŞ-nın əsas məqsədi Avropada sülhü 
və təhlükəsizliyi qorumaq, seçki sistemində çoxpartiyalılığa 
riayət etmək, demokratiyanı və insan hüquqlarını müdafiə 
etmək, möhkəmləndirmək, Avropa ölkələrinin mədəniyyət-
lərinin yaxınlaşmasına çalışmaq və s. ibarətdir. AŞ-nın ali 
orqanları Nazirlər Komitəsi, Məsləhət Assambleyası, Sahə 
Nazirliklərinin Müşavirəsi və Katiblikdir. Azərbaycan 2001-
ci ildən Avropa Şurasının üzvüdür. – 18,44,119. 
 
19. İslam Konfransı Təşkilatı (İKT) – 1969-cu ildə yara-
dılmışdır. Müsəlman ölkələrinin çoxunu birləşdirir. Nizamna-
məsinə görə İslam Konfransı Təşkilatının fəaliyyəti müsəl-
manların həmrəyliyinin möhkəmlənməsinə, üzv-dövlətlər 
arasında əməkdaşlığa yönəldilmişdir. İqamətgahı Ciddədədir 
(Səudiyyə Ərəbistanı). Azərbaycan 1991-ci ildən İKT-nın 
üzvüdür. Hazırda İslam Əməkdaşlıq Təşkilatıdır.  – 19. 
 
20. GUAM – Avropada adi silahların azaldılması haqqında 
müqavilənin cinah sənədi müzakirə olunduqdan sonra həmin sənədi 
bəyənən ölkələrdən – Gürcüstan, Ukrayna, Azərbaycan və 
Moldovadan ibarət qeyri-rəsmi «dördlər qrupu» yaradıldı. Sonralar 
bu quruma Özbəkistan da qatıldı (10 oktyabr 1997). 2005-ci ildə isə 
Özbəkistan bu qurumu tərk etdi. – 19,231,252. 
 
21. Müstəqil Dövlətlər Birliyi (MDB) – 1991-ci il dekabrın 8-
də Belorusiya, Rusiya və Ukrayna dövlət başçılarının imzaladıqları 
saziş əsasında SSRİ dağıldıqdan sonra yeni dövlətlərarası birlik 
kimi yaradılmışdır. Azərbaycan 1993-cü ilin sentyabrında MDB-yə 
daxil olmuşdur. Tərkibinə keçmiş SSRİ-nin 12 müttəfiq respublikası 
– Azərbaycan, Belarus, Ermənistan, Gürcüstan, Qazaxıstan, Qırğı-
zıstan, Moldova, Özbəkistan, Rusiya, Tacikistan, Türkmənistan, 
Ukrayna daxildir. MDB-nin 1993-cü ildə qəbul edilmiş nizam-
naməsində aşağıdakı birgə fəaliyyət sahələri nəzərdə tutulur: insan 
hüquq və azadlıqlarının təmin edilməsi; xarici siyasi fəaliyyətin 
əlaqələndirilməsi; ümumi iqtisadi məkanın formalaşdırılmasında, 
nəqliyyat sisteminin və rabitənin inkişafında əməkdaşlıq; əhalinin 
sağlamlığının və ətraf mühitin mühafizəsi; sosial və mühacirət 
 327 
məsələləri, mütəşəkkil cinayətkarlıqla mübarizə; müdafiə siya-
sətində və  sərhədlərin qorunmasında əməkdaşlıq. 
MDB-nin orqanları aşağıdakılardır: Dövlət başçıları Şurası; 
Hökumət başçıları Şurası; Xarici İşlər nazirləri Şurası; Dövlətlər-
arası iqtisadi Şura; Mərkəzi Sankt-Peterburq şəhərində olan Parla-
mentlərarası Assambleya və s. MDB-nin daimi fəaliyyət göstərən 
orqanı Minsk şəhərində yerləşən Əlaqələndirmə Məsləhət 
Komitəsidir. – 19,48,73,127. 
 
22. Peter Semnebey (d.1959) – İsveç səfiri. 2006–2011-ci 
illərdə səfir Semnebey Avropa İttifaqının Cənubi Qafqaz üzrə 
nümayəndəsi olmuşdur. – 24. 
 
23. Latviya, L a t v i y a   R e s p u b l i k a s ı – Şərqi 
Avropada, Pribaltikada dövlət. Sahəsi 64,5 min km
2
, əhalisi 2,53 
milyon nəfərdir. İnzibati ərazisi 26 rayona (qəza) bölünür. Dövlət 
başçısı prezident, qanunverici orqanı Seymdir. Paytaxtı Riqa 
şəhəridir. – 25. 
 
24. «Mərmərə» qrupu» Strateji  və Sosial Araşdırmalar 
Vəqfi – 1985-ci ildə İstanbulda yaradılmışdır. Hazırda 200-dən 
çox üzvü olan bu qrupa tanınmış sənət və iş adamları, nazirlər 
və millət vəkilləri daxildirlər. Qrup xarici ölkələrin 
prezidentləri, görkəmli dövlət xadimləri, nüfuzlu siyasətçiləri 
ilə mütəmadi olaraq görüşlər keçirir. – 26. 
 
25. Akkan Süvər (d.1942) – Türkiyə jurnalisti. Fəlsəfə elmləri 
doktoru. «Mərmərə» qrupunun sədridir. – 26. 
 
26. Novruz bayramı  – qədim xalq bayramı. Şimal yarımkü-
rəsində astronomik yazın başlandığı gecə-gündüz bərabərliyi 
günündə (martın 21–22-də ) keçirilir. Qədim zamanlardan 
başlayaraq İran, Azərbaycan, Əfqanıstan, Tacikistan, 
Özbəkistan və bəzi Şərq ölkələri baharın – yeni  ilin gəlişini 
şənliklərlə qarşılayırlar. Respublikamız müstəqillik qazanandan 
sonra Novruz bayramı rəsmi ümumxalq bayramı və istirahət 
günü elan edilmişdir. – 27,32–39. 
 328 
 
27. Respublika Muzey Mərkəzi – 1960-cı ildə məşhur 
Azərbaycan memarı Həsən Məcidovun layihəsi əsasında 
V.İ.Leninin anadan olmasının 90 illiyi münasibətilə tikilmiş və 
1961-ci ildə Moskvadakı V.İ.Lenin müzeyinin filialı kimi 
fəaliyyətə başlamışdır. 
1991-ci ildə SSRİ-nin süqutundan sonra Azərbaycan 
Respublikasının Mədəniyyət Nazirliyinə verilmiş və Muzey 
Mərkəzi adını almışdır. Bu binada aşağıdakı  muzeylər yerləşir: 
1. Azərbaycan Xalçası və Xalq Tətbiqi sənəti Dövlət Muzeyi 
2. Azərbaycan Dövlət Teatrı Muzeyi 
3. Azərbaycan İstiqlal Muzeyi 
4. Azərbaycan Dövlət Din Tarixi Muzeyi 
Muzey Bakı şəhərinin mərkəzində, Dənizkənarı Milli parkın 
yaxınlığında yerləşir. – 29,31. 
 
28. Qusar (1938-ci ilədək Hil rayonu) – Azərbaycan Res-
publikasında inzibati rayon. 1930-cu ildə təşkil edilmişdir. Sahəsi 
1542 km
2
, əhalisi 83,0 min nəfərdir. – 31. 
 
29. Mehriban Əliyeva, M e h r i b a n  A r i f  q ı z ı 
(d.1964) – ictimai və siyasi xadim, fəlsəfə doktoru, prezident 
İlham Əliyevin həyat yoldaşı. 1988-ci ildə M.Seçenov adına 1-
ci Moskva Dövlət Tibb İnstitutunu bitirmişdir. 1988–93-cü 
illərdə Krassnov adına Moskva Elmi-Tədqiqat Göz 
Xəstəlikləri İnstitutunda işləmişdir. 1995-ci ildə Mehriban 
Əliyeva «Azərbaycan Mədəniyyətinin Dostları» xeyriyyə 
fondu yaratmışdır. Fəaliyyətə başladığı ilk gündən fond  milli 
mədəniyyətimizin inkişafı, təbliği, tanınması üçün xeyli işlər 
görmüşdür. 1996-cı ildə fond Azərbaycan mədəniyyətini 
xarici ölkələrdə geniş təbliğ etmək üçün üç dildə – Azərbay-
can, rus və ingilis dillərində çıxan «Azərbaycan – İrs» jurna-
lını təsis etmişdir. 2004-cü ildən Mehriban Əliyeva Azərbay-
can xalqının ümummilli liderinin zəngin irsinin öyrənilməsi və 
həmçinin Heydər Əliyevin milli dövlətçilik ideyalarını yeni 
 329 
nəsillərə aşılamaq məqsədilə yaranmış Heydər Əliyev Fon-
duna başçılıq  edir. 
Mehriban Əliyevanın təşəbbüsü ilə Heydər Əliyev Fondu 
respublikanın bir çox şəhər, rayon və kəndlərində yeni məktəb 
binaları tikdirmiş və təmir etdirmişdir. Onun keçirdiyi xey-
riyyə aksiyaları  şəkər, talassemiya  və anemiya xəstəliklərin-
dən əziyyət çəkən Azərbaycan uşaqlarına  yardım məqsədilə 
təşkil olunur.  
Azərbaycanın şifahi xalq yaradıcılığı və musiqi irsinin qorunub 
saxlanılması və inkişaf etdirilməsi sahəsindəki yorulmaz işlərinə 
görə Mehriban Əliyeva YUNESKO və İSESKO-nun Xoşməramlı 
səfiri seçilmişdir. 
Yeni Azərbaycan Partiyası Siyasi Şurasının üzvü, 2005-ci ildən 
Milli Məclisin deputatıdır. Mehriban Əliyeva ölkəmizdə təhsil 
sisteminin inkişafına, milli-mədəni irsimizin qorunub 
saxlanılmasına və dünyada təbliginə, xarici ölkələrdə xalqımızın 
müsbət imicinin möhkəmlənməsinə, genişmiqyaslı xeyriyyəçilik 
işlərinə xüsusi diqqət yetirir. – 32,45,53,55,64,105,107,108–109, 
128,136,150,160,169,178–180,209–211. 
 
30. İçərişəhər –  Bakının qala divarları ilə  əhatə olunan 
qədim hissəsi. Ərazisi 22 hektardır. Arxeoloji qazıntılar nəti-
cəsində İçərişəhər ərazisində iki mədəni təbəqə  müəyyən-
ləşdirilmişdir. XIV–XVII  əsrləri əhatə edən üst təbəqədən 
düzbucaqlı və dördkünc yaşayış evlərinin qalıqları, VIII–XIII 
əsrlərə aid alt təbəqədən düzbucaqlı formalı kiçik otaqların 
qalıqları, quyular və s. maddi mədəniyyət nümunələri aşkar 
edilmişdir. 
İçərişəhər orta əsrlərdə Bakının əsas mərkəzinə çevrilmiş, 
XII əsrdə burada ilk qala divarları çəkilmişdir. Bu divarlar 25–
30 m dənizin içərisinə uzanaraq İçərişəhərin qarşısında qapalı 
liman əmələ gətirmişdi. İçərişəhərin üç əsas – Şamaxı, Salyan 
və dəniz sahilinə açılan darvazası olmuşdur. İçərişəhərdəki 
Sınıqqala (1078), Qız qalası və s. abidələr İçərişəhərin 
əvvəllər dənizə yaxın sahədə inkişaf etdiyini göstərir. XV 
 330 
əsrdə Şirvanşahlar sarayı tikilmişdir. XVII əsrdə İçərişəhərdə 
çoxlu karvansara və ticarət binası inşa edilmiş, XVIII əsrdə isə 
Xan sarayı tikilmiş, yeni su kəmərləri çəkilmişdi. XIX əsrdə 
və XX əsrin əvvəllərində İçərişəhərin plan quruluşu 
dəyişdirilmədən köhnə binaların yerində əsaslı daş binalar 
tikilmişdir. Bu zaman qala divarlarının ikinci sırası sökülmüş 
və yalnız Şamaxı darvazasının yanında 2-ci darvaza tikilmişdir 
(1888). Beləliklə, qoşa darvaza əmələ gəlmişdir. 1977-ci ildə 
İçərişəhər Azərbaycan memarlığı tarixi qoruğuna çevrilmişdir. 
– 32,109. 
 
31. Leyla Əliyeva, L e y l a   İ l h a m   q ı z ı (d.1986) – 
«Baku» jurnalının Baş redaktoru, Heydər Əliyev Fondunun  
vitse-prezidenti, Azərbaycan Respublikasının prezidenti İlham 
Əliyevin və Azərbaycanın birinci xanımı Mehriban Əliyevanın 
böyük qızı, Heydər Əliyevin nəvəsi. 2006–2008-ci illərdə Leyla 
Əliyeva Moskva Dövlət Beynəlxalq Əlaqələr İnstitutunun 
magistraturasında oxumuş və bu institutda oxuyan azərbaycanlı 
tələbələrin nümayəndəsi kimi fəaliyyət göstərmişdir. Leyla 
Əliyeva həm də Moskvada Heydər Əliyev Fonduna başçılıq 
edir. – 32,136,150,160. 
 
32. Qız qalası – Azərbaycanda tarixi-memarlıq abidəsi. 
Bakıdadır (İçərişəhərdə). Tədqiqatçıların çoxu tərəfindən müdafiə 
məqsədilə XII əsrdə tikildiyi qəbul olunmuşdur. Qalanın daş 
kitabəsində kufi xətti ilə Məsud Davud oğlunun («Qübbə Məsud 
bin Davud») adı həkk edilmişdir. Qız qalası memarlıq formasına 
görə Şərqdə yeganə abidədir. Abidənin hündürlüyü 32 m, diametri 
16-16,5 m-dir. Divarlarının qalınlığı aşağıda 5 m, yuxarıda 4 m 
olan Qız qalası silindrik əsas hissədən və ona bitişik bütöv 
çıxıntıdan ibarət orijinal quruluşa malikdir. Silindrik hissə daxildə 
səkkizmərtəbəlidir. Bu mərtəbələrdə 250-dək adam yerləşə bilər. 
Abidənin Qız qalası adlanması haqqında xalq arasında müxtəlif 
əfsanələr mövcuddur.  – 39. 
 
 331 
33. Artur Rasizadə, A r t u r   T a h i r   o ğ l u (d.1935) – Azər-
baycanın dövlət xadimi. SSRİ Dövlət mükafatı laureatı. 1986–
92-ci illərdə Azərbaycan Respublikası Baş nazirinin birinci müa-
vini vəzifəsində işləyib. 1996-cı ildən Azərbaycan Respublika-
sının Baş naziridir. Azərbaycan Respublikasının «İstiqlal» ordeni 
ilə təltif olunmuşdur. – 39,92,110. 
 
34. Oqtay Əsədov, O q t a y   S a b i r   o ğ l u (d.1955) – 
ictimai xadim, mühəndis. 1996–2004-cü illərdə Abşeron 
Regional Səhmdar Su Cəmiyyətinin, 2004–2005-ci illərdə 
«Azərsu» Səhmdar Cəmiyyətinin prezidenti olmuşdur.  
İkinci və üçüncü çağırış Azərbaycan Respublikası Milli 
Məclisinin deputatı, 2005-ci ildən Azərbaycan Respublikası 
Milli Məclisinin sədridir. 
Yeni Azərbaycan Partiyası Siyasi Şurasının üzvüdür. – 39. 
 
35. Ramiz  Mehdiyev,   R a m i z    Ə n v ə r   o ğ l u (d.1938) 
– Azərbaycanın görkəmli  siyasi və dövlət xadimi, fəlsəfə elmləri 
doktoru, professor. Azərbaycan Milli Elmlər Akademiyasının 
həqiqi üzvü. 1978–80-ci illərdə  Rayon Partiya Komitəsinin 1-ci 
katibi, 1980–81-ci illərdə Azərbaycan KP MK-da elm və təhsil 
şöbəsinin müdiri, 1981–83-cü illərdə Azərbaycan KP MK-da 
partiya-təşkilat  işi şöbəsinin  müdiri, 1983–88-ci illərdə Azər-
baycan KP MK-da katib, 1988–94-cü illərdə Azərbaycan  EA-nın  
İctimai-Siyasi Tədqiqatlar və İnformasiya İnstitutunda şöbə 
müdiri, 1994-cü ildə Azərbaycan Respublikası Prezidentinin İcra 
Aparatının şöbə müdiri, 1995-ci ildən Azərbaycan Respublikası 
Prezidentinin Administrasiyasının  rəhbəridir. 1995–2000-ci illərdə 
Azərbaycan Respublikası Milli Məclisinin deputatı olmuşdur. 
Müasir siyasi problemlərə, dövlət quruculuğuna aid bir çox kitab 
və monoqrafiyaların müəllifidir. Azərbaycan Respublikasının 
«İstiqlal», Rusiya Federasiyasının «Dostluq»  ordenləri ilə təltif 
edilmişdir. Beynəlxalq Nyu-York Akademiyasının və Türk 
Dünyası Araşdırmalar Uluslararası Elmlər Akademiyasının  
üzvüdür.  – 39. 
 332 
36. Hacıbala Abutalıbov,  H a c ı b a l a  İ b r a h i m   o ğ- l 
u (d.1944) – Bakı Şəhər İcra Hakimiyyətinin başçısı. Fiziika-
riyaziyyat elmləri doktorudur. – 39,92,93. 
 
37. «Şahdəniz» – Azərbaycanın Xəzər dənizi sektorunda ən 
böyük və ən zəngin qaz yataqlarından biri. – 40–43,185,240. 
 
38. Azərbaycan Respublikası Dövlət Neft Şirkəti (ARDNŞ) 
– respublikada neft və qazın kəşfiyyatına, çıxarılmasına və emal 
edilməsinə rəhbərlik edən qurum. 1991-ci ildə təşkil edilmişdir. 
Şirkət neft və qaz quyularının qazılması və istifadəyə verilməsi, 
nəql edilməsi və s. məqsədilə dünyanın bir sıra ölkələrinin iri neft 
şirkətləri ilə sazişlər, müqavilələr bağlamışdır. – 
40,41,64,128,143,220,265,275. 
 
39. Rövnəq Abdullayev, R ö v n ə q   İ b r a h i m   o ğ l u 
(1965) – mühəndis. 2003-cü ildən Heydər Əliyev adına Bakı 
Neft Emalı Zavodunun direktoru, 2005-ci ildən Azərbaycan 
Dövlət Neft Şirkətinin prezidenti və «Neftçi» futbol klubunun 
prezidentidir. 
Rövnəq Abdullayev Azərbaycan Respublikası Milli Məcli-
sinin deputatıdır. – 40–43,143. 
 
40. Fransa, F r a n s a   R e s p u b l i k a s ı – Qərbi 
Avropada dövlət. Sahəsi 551 min km
2
, əhalisi 58,4 milyon 
nəfərdir. İnzibati cəhətdən 95 departamentə bölünür. Qanun-
verici hakimiyyəti iki palatadan (Milli Məclis və Senat) ibarət 
parlament həyata keçirir. İcra hakimiyyəti prezident və Nazirlər 
Şurasına məxsusdur. Paytaxtı Paris şəhəridir. – 40,75,256. 
 
41. Böyük  Britaniya,  B ö y ü k   B r i t a n i y a  v ə   Ş i m a- 
l i   İ r l a n d i y a   B i r l ə ş m i ş   K r a l l ı ğ ı   – Qərbi Avro-
pada dövlət. B.Britaniya adası, İrlandiya adasının şimal–şərq 
hissəsi, Anqlsi, Uayt, Normand, Orkney, Hebrid, Şetlend adaları 
və  bir sıra kiçik adalardan ibarətdir. Sahəsi 244,1 min km
2
, əhalisi 
58,8 milyon nəfərdir.  İnzibati cəhətdən qraflıqlara və qraflıq 
hüququnda  olan şəhərlərə bölünür. Böyük London xüsusi inzibati 
 333 
vahiddir. B.Britaniya parlamentli monarxiyadır. Paytaxtı London 
şəhəridir.  – 41,113,186,196,239,304. 
 
42. Volqa – Don gəmiçilik kanalı – Volqa və Don çaylarını 
birləşdirən gəmiçilik kanalı. 1948–52-ci illərdə çəkilmişdir. 
Uzunluğu 101 km-dir. Kanalda 50-dən çox hidrotexniki qurğu, 
o cümlədən 13 şlyüz var. – 41. 
 
43. bp,  «B r i t i ş   P e t r o l e u m»  – dünyanın ən iri neft şir-
kətlərindən biri. 1909-cu ildən bir çox ölkələrdə neftin kəşfiyyatı, 
çıxarılması, emalı və satışı ilə məşğuldur. bp 1994-cü ildən 
Azərbaycanda fəaliyyət göstərir. Hazırda ABƏŞ-in əsas 
operatorudur.  – 42. 
 
44. «LUK Acip» – «LUKoyl» şirkətinin törəmə strukturu. 
Karbohidrogen istehsalının 24% lisenziyası «LUK Acip»ə 
məxsusdur. Şirkət 1996-cı ildə «LUKoyl» və «Eni» (İtaliya) 
arasında bərabərlik əsasında yaradılmışdır. 2004-cü ildə  
«LUKoyl» «Eni»dən 50% «LUK Acip» üçün lisenziya al-
mışdır. – 42. 
 
45. «Total» – məşhur fransız neft şirkəti. 1954-cü ildə təşkil 
olunmuşdur. Bir çox ölkələrdə neftin kəşfiyyatı, emalı və satışı ilə 
məşğul olur. – 42. 
 
46. TPAO, T ü r k i y ə   p e t r o l l a r ı– 1954-cü ildə Tür-
kiyənin neft və qaz sənayesinin inkişafı üçün yaradılmışdır. 
Karbohidrogen istehsalı və emalı sahəsində Türkiyənin ən 
böyük şirkətidir. TPAO hazırda MDB, Şimali Afrika və Orta 
Şərqdə fəaliyyət göstərir. Azərbaycana gələn ilk xarici neft 
şirkətlərindəndir. – 42. 
 
47. Avropa Şurasının Parlament Assambleyası (AŞPA) – 
2004-cü ildə təşkil olunmuşdur. AŞPA-da 25 Avropa ölkəsinin 
732 deputatı fəaliyyət göstərir. – 44,220. 
 
 334 
48. Eduard Lintner (d.1944) – alman siyasətçisi, 2005-ci 
ildə AŞPA-da sədr müavini olmuşdur. – 44. 
 
49. İmişli (1938-ci ilədək Qaradonlu rayonu) – Azərbaycan 
Respublikasında inzibati rayon. 1930-cu ildə təşkil edilmişdir. 
Cənub–qərbdə İranla həmsərhəddir. Sahəsi 1821 km
2
, əhalisi 
106,6 min nəfərdir. – 45–54. 
 
50. «Azərsun Holdinq» – ticarət mərkəzi. 1997-ci ildə təsis 
olunub. «Azərsun Holdinq»in istehsal ehtiyi məhsullar MDB 
ölkələrinə və Avropaya ixrac edilir. – 45–54. 
51. Abdulbari Gözal  (d.1949) – tanınmış türk iş adamı. 
1981-ci ildə «Etsun A.Ş» şirkətini Ankarada yaratmışdır. 
Azərbaycan «Park Bulvar Alış-Veriş və Əyləncə Mərkəzi», 
«Heydər Əliyev Mərkəzi», «Flame Towers», «Şahdağ» Turizm 
Kompleksi kimi möhtəşəm inşaat-tikinti işlərini «Azərsun 
Holdinq» şirkətlər qrupu görmüşdür. «Heydər Əliyev 
Mərkəzi»nin yaradılmasında dünyada tanınmış, çox təcrübəli 
Zaha Hadid kimi memarla işbirliyi qurmuşdur. – 45–54. 
 
52. «Aqrolizinq» – 2004-cü ildə təsis edilmişdir. Şirkət 
ölkənin Kənd Təsərrüfatı Nazirliyinin strukturuna daxildir. 
Təşkilatın ölkənin 55 rayonunda xidmət məntəqələri vardır.  –
48,141.   
 
53. Heydər Əliyev Fondu – qeyri-hökumət, qeyri-kommer-
siya təşkilatı. Rəsmi açılışı 10 may 2004-cü ildə olmuşdur. 
Heydər Əliyev Fondunun prezidenti YUNESKO-nun və 
İSESKO-nun Xoşməramlı səfiri, Milli Məclisin deputatı, Azər-
baycanın birinci xanımı Mehriban Əliyevadır. 
Fondun yaradılmasında məqsəd ümummilli lider Heydər 
Əliyevin xatirəsinə ehtiramı ifadə etmək, Heydər Əliyev siyasi 
məfkurəsinin həmişəyaşar səciyyəsini əks etdirmək, Heydər 
Əliyevin yaratdığı milli dövlətçilik ideyalarını yeni nəsillərə 
daima aşılamaq olmuşdur. 
 335 
Fondun prezidenti onun səlahiyyətli qanuni numayəndəsidir. 
Fondun işinə bilavasitə rəhbərlik icraçı direktora aiddir. Fondun 
nəzdində Ekspert Şurası, fondun strukturunda bir sıra qurumlar 
fəaliyyət göstərir. – 54,108. 
 
54. Çernobıl hadisələri – 1986-cı ilin aprel ayında Çernobıl 
AES-in 4-cü enerji blokunda avariya baş verdi. Bunun nəticə-
sində Ukrayna ərazisinin xeyli hissəsi, həmçinin Belorusiya və 
Rusiya Federasiyasının Bryansk və Kaluqa əyalətləri də ra-
diaktiv çirklənməyə məruz qaldı. Bunun nəticəsində AES-in 30 
km-də yaşayan əhalisi bu zonadan köçürüldü. 1986-cı ilin 
noyabrında 4-cü blok ləğv edildi. – 64. 
55. İkinci dünya müharibəsi (1939–45) – Almaniya, İtaliya 
və Yaponiya tərəfindən başlanmış böyük müharibə. İkinci dün-
ya müharibəsi 1939-cu il sentyabrın 1-də Almaniyanın Polşaya 
girməsi ilə başlandı. Sentyabrın 3-də Böyük Britaniya və Fransa 
Almaniyaya müharibə elan etdi. 1940-cı ilin ortalarından alman 
qoşunları Danimarka, Norveç, Belçika, Niderland, Lüksemburq, 
sonra isə Fransanı işğal etdi.  
1941-ci il iyunun 22-də Almaniya SSRİ-yə qarşı müharibə 
elan etdi. 1942–43-cü illərdə sovet ordusunun Stalinqrad və 
Kursk vuruşmalarında qələbəsi Almaniyanı qəti surətdə sarsıtdı.  
1945-ci il mayın 2-də sovet ordusu  Berlini  aldı. Mayın 8-də 
Karlsxorstda (Berlin yaxınlığında) Almaniyanın danışıqsız təslim 
olması haqqında akt imzalandı. 
Yaponiyanın təslim olması haqqında sənəd isə sentyabrın 
2-də imzalandı. Bununla İkinci dünya müharibəsi qurtardı. 
İkinci dünya müharibəsində 72 ölkə iştirak etmişdir. Müha-
ribədə iştirak edən ölkələrin silahlı qüvvələrinə 110 milyon 
adam çağırılmışdı. Müharibədə 62 milyon adam həlak olmuş, 
minlərlə şəhər, qəsəbə və kənd dağılmışdı. – 64,212. 
 
56. Belarus, B e l a r u s   R e s p u b l i k a s ı – Avropada 
dövlət. Sahəsi 207,6 min km
2
, əhalisi 10,442 milyon nəfərdir. 
İnzibati ərazisi 6 vilayətə, 117 rayona bölünür. Dövlət başçısı 
 336 
prezident, qanunverici orqanı parlamentdir. Paytaxtı Minsk 
şəhəridir.  – 66. 
 
57. Aleksandr Lukaşenko (d.1954) – Belarus dövlət xadi-
mi. 1994-cü ildən Belarus Respublikasının prezidentidir. – 66. 
 
58. Seneqal, S e n e q a l   R e s p u b l i k a s ı – Cənubi Af-
rikada dövlət. Sahəsi 196,2 min km
2
, əhalisi 8,5 milyon 
nəfərdir. İnzibati  ərazisi 10 vilayətə bölünür. Dövlət və hö-
kumət başçısı prezident, qanunverici orqanı birpalatalı Milli 
Məclisdir. Paytaxtı  Dakardır. – 67. 
59. Abdulay Vad (d.1926) – 2000-ci ildən Seneqal prezi-
denti. Abdulay Vad Afrika Birləşmş Ştatları yaratmaq ideya-
sının tərəfdarıdır. – 67. 
 
60. Eldar Mahmudov, E l d a r   Ə h m ə d  o ğ l u (d.1956) 
–  Azərbaycan dövlət xadimi, general-mayor. 2004-cü ildən 
Milli Təhlükəsizlik naziridir. – 68–79. 
 
61. Ziya Yusifzadə,  Z i y a   M ə m m ə d i y y ə   o ğ l u 
(d.1929) – general-mayor. SSRİ Dövlət Təhlükəsizlik Komitəsi or-
qanlarının fəxri əməkdaşı. 1956-cı ildən Azərbaycan SSR Nazirlər 
Soveti yanında Dövlət Təhlükəsizlik Komitəsi orqanlarında 
çalışmışdır. 1976-cı ildən respublika DTK sədrinin birinci 
müavini, 1980–1988-ci  illərdə sədri olmuşdur. Azərbaycan 
Respublikasının «Şöhrət» ordeni ilə təltif edilmişdir. – 68–79. 
 
62. Zəngəzur mahalı, Z ə n g ə z u r   q ə z a s ı – XIX əsrin 2-
ci yarısında Azərbaycanda inzibati ərazi vahidi. 1861-ci ildə təşkil 
olunmuşdur. Çar Rusiyası hökumətinin 1867-ci il dekabr tarixli 
fərmanına əsasən yaradılmış Yelizavetpol (Gəncə) quberniyasının 
tərkibinə daxil edilmişdi. – 80. 
 
63. İran, İ r a n   İ s l a m   R e s p u b l i k a s ı – Cənub–
Qərbi Asiyada dövlət. Sahəsi 1,65 milyon km
2
, əhalisi 62,2 
milyon nəfərdir. Paytaxtı Tehran şəhəridir. İnzibati cəhətdən 24 
 337 
ostana bölünür.  Ali qanunverici hakimiyyət orqanı 4 il müd-
dətinə seçilən Xalq Şurası Məclisidir. Hökuməti Baş nazir təşkil, 
prezident isə təsdiq edir. – 80,88,201,221,227,231, 234,235, 
238,239,256,293,297,306. 
 
64. 31 mart azərbaycanlıların soyqırımı, 1 9 0 5 – 1 8 - c i   
i l l ə r  s o y q ı r ı m ı – çarizmin fəal köməyi ilə erməni-daş-
nak silahlı birləşmələrinin Azərbaycanın türk-müsəlman 
əhalisinə qarşı  törətdiyi genişmiqyaslı qanlı aksiyalar. Erməni-
lərin 1905-ci ilin fevralında Bakıdan başlanan vəhşilikləri bütün  
Azərbaycanı və indi Ermənistan adlanan Qərbi Azərbaycan 
ərazisindəki yaşayış məntəqələrini əhatə etdi. Yüzlərlə 
Azərbaycan kəndi dağıdıldı, yüz minlərlə azərbaycanlı 
vəhşicəsinə qətlə yetirildi, xalqımıza məxsus çoxlu milli mədə-
niyyət abidələri məhv və talan olundu. Bütün bu vəhşiliklər 
ermənilərin vaxtilə yerləşdirildikləri, lakin əhalinin milli 
tərkibində azlıq təşkil etdikləri Azərbaycan torpaqlarını zorla 
erməniləşdirmək, bədnam «azərbaycanlılarsız Ermənistan» kimi 
qeyri-insani planlarını azərbaycanlıların soyqırımı hesabına 
həyata keçirmək niyyətindən xəbər verir. –  80–84,87. 
 
 65. Xocalı soyqırımı  – 1992-ci il fevralın 25-dən 26-na 
keçən gecə erməni silahlı birləşmələri və Xankəndində yerlə-
şən Rusiyanın 366-cı alayının əsgər və zabitləri Xocalıya hər 
tərəfdən hücum etmiş, şəhəri tamamilə yandırmışlar, 600 
nəfərdən artıq azərbaycanlı qəddarcasına öldürülmüş, 150 nəfər 
itkin düşmüş, yüzlərlə şəhər sakini yaralanmışdır. – 81, 212. 
 
66. İtaliya, İ t a l i y a   R e s p u b l i k a s ı – Avropanın 
cənubunda dövlət. Ərazisinə Alp dağlarının qərb yamacları, Radan 
düzənliyi, Apennin yarımadası, Siciliya və Sardiniya adaları 
daxildir. Sahəsi 301 min km
2
, əhalisi 57,5 milyon nəfərdir. İnzibati 
cəhətdən 20 vilayətə bölünür. Paytaxtı Roma şəhəridir. – 85–86. 
 
 338 
67. Roberto Kastelli (d.1946) – İtaliya siyasətçisi. 1999–2001-
ci illərdə Senatda senator, 2001–2006-cı illərdə İtaliyanın Ədliyyə 
naziri olmuşdur. – 85–86. 
 
68. Silvio Berluskoni (d.1936) – 1994–95, 2001–2006 və 
2008–2011-ci illərdə İtaliya Respublikası Nazirlər Şurasının 
sədri olmuşdur. – 85,86. 
 
69. Şəhidlər xiyabanı – Azərbaycanın azadlığı, müstəqilliyi, 
ərazi bütövlüyü uğrunda şəhid olmuş mərd oğul və qızların 
uyuduğu müqəddəs ziyarətgah. 1990-cı il yanvarın 20-də sovet 
ordusunun hücumu zamanı həlak olmuş onlarla adam «Dağüstü 
park»ın qərb hissəsində dəfn edilmişdir. Bura o vaxtdan 
«Şəhidlər xiyabanı» adlanır. Xiyabanda eyni zamanda 
Ermənistan işğalçılarına qarşı Azərbaycan torpaqlarının mü-
dafiəsi uğrunda qəhrəmancasına həlak olanlar da dəfn 
edilmişdir. 1998-ci ildə burada hündürlüyü 22 metr olan əbədi 
məşəl – abidə qoyulmuşdur. – 87,93. 
 
70. Mahmud Əhmədinejad (d.1956) – 2005–2013-cü 
illərdə İran İslam Respublikasının prezidenti olmuşdur. – 
88,201. 
 
71. Birləşmiş Ərəb Əmirlikləri – Cənubi Asiyada dövlət. 
Sahəsi 83,6 min km
2
, əhalisi 2,5 milyon nəfərdir. BƏƏ-nin 
tərkibinə 7 əmirlik daxildir. Ali orqanı – Federal Milli Şuradır ki, 
prezidenti 5 il müddətinə seçir. Paytaxtı Əbu-Dabi şəhəridir. – 89. 
 
72. Ras əl-Xeymə – Birləşmiş Əpəb Əmirliyinin şimalında, 
Fars körfəzi sahilində əmirlik. Sahəsi 1700 km
2
, əhalisi 150 min 
nəfərdir. Mineral bulaqları və çimərlikləri ilə məşhurdur. – 89. 
 
73. Amerika Birləşmiş Ştatları (ABŞ) – Şimali Amerikada 
dövlət. Şimaldan Kanada, cənubdan Meksika, şərqdən Atlantik 
okeanı və qərbdən Sakit okeanla əhatə olunur. Ərazisi 9,14 milyon 
 339 
km
2
, əhalisi 280 milyon nəfərə yaxındır. İnzibati cəhətdən 50 ştata 
bölünür. Ali qanunvericilik orqanı ikipalatalı (Nümayəndələr 
palatası və Senat) ABŞ Konqresidir. Dövlət başçısı prezidentdir. 
Paytaxtı Vaşinqton şəhəridir. – 90,192, 205,206,219–301,312. 
 
74. Mətyu Brayza – Amerika diplomatı. 2001–2005-ci illərdə 
ABŞ Dövlət katibinin Avropa və Avrasiya məsələləri üzrə 
köməkçisi olmuşdur. Sonra isə  Dağlıq Qarabağ, Abxaziya və 
Cənubi Osetiya konfliktlərinin sülh yolu ilə həll olunması işi ilə 
məşğul olmuşdur. 2011–12-ci illərdə ABŞ-ın Azərbaycan Res-
publikasında Fövqəladə və Səlahiyyətli səfiri olmuşdur. – 90. 
75. Əfqanıstan, Ə f q a n ı s t a n   İ s l a m   D ö v l ə t i – 
Cənub–Qərbi Asiyada dövlət. Sahəsi 652,2 min km
2
, əhalisi 22,7 
milyon nəfərdir. İnzibati ərazisi 29 vilayətə və mərkəzə tabeli 2 
mahala bölünür. Dövlət başçısı prezidentdir. Paytaxtı Kabil 
şəhəridir. – 90,238,257,305. 
  
76. Kosovo problemi – 80-ci illərdən başlayaraq Yuqoslaviya 
(Yuqoslaviya Federativ Sosialist Respublikası) ciddi iqtisadi və 
siyasi çətinliklərlə qarşılaşdı. 1991-ci ildə millətlərarası 
qarşıdurma nəticəsində YFSR parçalandı. Federasiyanın 
tərkibindən Sloveniya, Xorvatiya, Bosniya və Hersoqovina, 
Makedoniya çıxdı və müstəqil dövlət oldular. 1992-ci ildə 
Serbiya və Çernoqoriya Yuqoslaviya  Respublikası yaradıldı. 
1999-cu ildə serb hökuməti tərəfindən Kosovoda (Serbiyanın 
tərkibində) yaşayan albanlara qarşı zorakılıq başlandı və nəticədə 
etnik qarşıdurma yarandı. Buna görə də NATO aviasiyası 
tərəfindən bombardman edildi. Məhz bundan sonra Yuqoslaviya 
öz ordusunu  Kosovodan çıxartdı və NATO-nun sülhməramlı 
ordusu albanları serblərdən qorumaq üçün Kosovoya girdi. 
1999-cu ildən sonra Serbiya hökuməti Kosovo ərazisinə  de-
fakto nəzarətini itirdi. 2008-ci ildə Kosovo özünü birtərəfli 
şəkildə müstəqil dövlət elan etdi. Hazırda BMT üzv-ölkələrinin 
99-u, o cümlədən NATO ölkələri Kosovonun müstəqilliyini 
tanıyır. – 90,238,257. 
 340 
 
77. Beynəlxalq Qırmızı Xaç Komitəsi – Qızıl Xaç Liqasını, 
Beynəlxalq Qırmızı Xaç Komitəsini və Qırmızı Xaç Liqasının 
ictimai təşkilatlarını birləşdirən beynəlxalq ictimai təşkilat. – 
91. 
 
78. Əhməd Necdət Sezər (d.1941) – 2000–2007-ci illərdə 
Türkiyə prezidenti. 1962–83-cü illərdə bir sıra məsul vəzifələrdə 
çalışmış, 1998–2000-ci illərdə Türkiyə Konstitusiya Məhkəməsi-
nin sədri olmuşdur. – 92–110. 
 
79. Zərifə  xanım Əliyeva,  Z ə r i f ə   Ə z i z  q ı z ı (1923–
1985) – görkəmli Azərbaycan oftalmoloqu. Tibb elmləri 
doktoru, professor, Azərbaycan Milli EA-nın akademiki, 
Rusiya Tibb EA-nın akademiki, Azərbaycan Respublikasının 
Əməkdar elm xadimi. Görkəmli siyasi və dövlət xadimi Əziz 
Əliyevin qızı, ulu öndər  Heydər Əliyevin həyat yoldaşı, 
prezident İlham Əliyevin anası. Zərifə xanımın Azərbaycanda 
oftalmologiya elminin inkişafında müstəsna xidmətləri var. O, 
vaxtilə Azərbaycanda geniş yayılmış traxomanın, dünya 
təcrübəsində birincilər sırasında peşə, xüsusilə kimya və 
elektron sənayelərində peşə fəaliyyəti ilə bağlı göz xəstə-
liklərinin öyrənilməsi, profilaktikası və müalicəsinə, habelə 
oftalmologiyanın müasir problemlərinə dair bir çox sanballı 
tədqiqatların müəllifidir. Həmçinin yüksək ixtisaslı səhiyyə 
kadrları hazırlanmasına böyük əmək sərf etmişdir. O, 
Ümumittifaq Oftalmoloqlar Cəmiyyəti Rəyasət Heyətinin, 
Sovet Sülhü Müdafiə Komitəsinin, Azərbaycan Oftalmologiya 
Cəmiyyəti İdarə Heyətinin, «Vestnik oftalmologii» (Moskva) 
jurnalı redaksiya heyətinin üzvü olmuşdur. Yüksək elmi 
nailiyyətlərinə görə Rusiya Tibb EA-nın M.İ.Averbax adına 
mükafatına layiq görülmüşdür. – 93. 
 
80. Vaqif Sadıqov, V a q i f   İ s m a y ı l   o ğ l u  (d.1956) 
– diplomat. Filologiya elmləri namizədi. 1995–2004-cü illərdə 
 341 
Azərbaycan Respublikasının Avstriyada Fövqəladə və 
Səlahiyyətli səfiri, 2004–2010-cu illərdə Azərbaycan 
Respublikası Xarici İşlər nazirinin müavini, 2010-cu ildən isə 
Azərbaycan Respublikasının İtaliyada Fövqəladə və 
Səlahiyyətli səfiridir. –  94. 
 
81. Mustafa Kamal Atatürk, Q a z i   M u s t a f a   K a- 
m a l (1881–1938) –Türkiyə dövlət, siyasi və hərbi xadimi, 
Türkiyə Respublikasının banisi və ilk prezidenti (1923–38). 
Birinci dünya müharibəsi zamanı Dardanel boğazının müda-
fiəsində (1915) şücaət göstərmişdir.  
Atatürk 1919-cu ildə «kamalçılar hərəkatına» – milli 
azadlıq hərəkatına başçılıq etmişdir. 1920-ci ildə Atatürk 
Ankarada yeni parlament – Türkiyə Böyük Millət Məclisini 
(TBMM) yaratdı, məclisin və təşkil edilən hökumətin sədri 
seçildi. Sakarya çayı yaxınlığında qələbəyə görə TBMM 
Atatürkə marşal rütbəsi və «Qazi» fəxri adını vermişdir. 1922-
ci ildə Atatürkün komandanlığı ilə türk ordusu Türkiyəni 
xarici müdaxiləçilərdən tamamilə azad etdi. 
Atatürk soyadı ona 1934-cü ildə TBMM tərəfindən veril-
mişdir. – 103. 
 
82. Ceyhan – Aralıq dənizi sahilində liman.  1998-ci il oktyab-
rın 29-da Azərbaycan, Türkiyə, Gürcüstan, Qazaxıstan, Özbəkistan 
prezidentləri və ABŞ-ın Energetika naziri Bakı–Tbilisi–Ceyhan 
marşrutunu müdafiə edən «Ankara bəyannaməsi»ni imzalamışlar. 
Uzunluğu 1695 km olan Bakı–Tbilisi–Ceyhan neft kəməri 2006-cı 
ildə istifadəyə verilmişdir. – 106, 228. 
 
83. YUNESKO – BMT-nin maarif, elm və mədəniyyət 
işlərinə baxan hökumətlərarası təşkilatı. 1945-ci ilin noyabrın-
da yaradılmış, 1946-cı ildən fəaliyyətə başlamışdır. Ali orqanı 
iki ildən bir çağırılan konfransdır. Katibliyi Parisdədir. 
Azərbaycan 1992-ci ildən YUNESKO-nun üzvüdür. – 
108,304. 
 342 
 
84. Polşa, P o l ş a   R e s p u b l i k a s ı – Mərkəzi Avropada 
dövlət. Sahəsi 312,7 min km
2
, əhalisi 38,7 milyon nəfərdir. İnzibati 
cəhətdən 49 voyevodalığa bölünür. Ali və yeganə qanunverici 
orqanı ikipalatalı Seymdir. Paytaxtı Varşava şəhəridir. – 114,215. 
 
85. Danimarka, D a n i m a r k a   K r a l l ı ğ ı –  Avropanın 
şimalında dövlət. Sahəsi 43,1 min km
2
, əhalisi 5,24 milyon 
nəfərdir. İnzibati ərazisi 14 amta bölünür. Danimarka konsti-
tusiyalı monarxiyadır. Dövlət başçısı  kral (kraliça), qanunverici 
orqanı birpalatalı Folketinqdir. Paytaxtı Kopenhagendir.  – 115. 
 
86 II Marqret (d.1940) – 1972-ci ildən Danimarkanın 
kraliçası. Kral IX Frederikin qızıdır. – 115. 
 
87. Suriya, S u r i y a   Ə r ə b   R e s p u b l i k a s ı – 
Asiyada dövlət. Sahəsi 185,2 min km
2
, əhalisi 14,8 milyon 
nəfərdir. İnzibati  ərazisi 10 mühafazaya (qubernatorluğa) və 
Dəməşq bələdiyyəsinə bölünür. Dövlət başçısı prezident, ali qa-
nunverici orqanı Xalq Şurasıdır. Paytaxtı Dəməşqdir. –116. 
 
88. Bəşşar əl-Əsəd (d.1965) – 2000-ci ildən Suriyanın pre-
zidenti. – 116. 
 
89. Avropa Komissiyası, A v r o p a  Ş u r a s ı   ö l k ə l ə r i- 
n i n   K o m i s s i y a s ı – AŞ Hökumətlərinin ali icraedici 
orqanı, AŞ-nın bütün maraqlarına cavab verən siyasi müstəqil 
institut. Onun tərkibinə üzv olkələrin hökumətlərinin vahid 
razılığı ilə seçilən 20 komissar daxildir. Komissiyanın tərkibini 
minimum üzv ölkələrin nümayəndələri təmsil edir. Komissiyanın 
üzvləri öz ölkələrini yox, bütün AŞ-nı təmsil  edirlər. AŞ-nın 
bütün qərarları Komissiyadan keçməlidir. Qərarların yerinə 
yetirilməsinə AŞ nəzarət edir. –117. 
 
 343 
90. Avropa Yenidənqurma və İnkişaf Bankı – Qərbi və 
Şərqi Avropa, MDB ölkələrini uzunmüddətli kreditlə təchiz edən 
regional dövlətlərarası bank. 1990-cı ildə yaradılmışdır. Londonda 
yerləşir. Bankın 57 üzvü var, həmçinin Avropa İnvestisiya Bankı 
və Avropa Birliyi ora daxildir. – 118. 
 
91. Avstriya, A v s t r i y a   R e s p u b l i k a s ı – Mərkəzi 
Avropada dövlət. Sahəsi 83,8 min km
2
, əhalisi 8,1 milyon nə-
fərdir. Dövlət başçısı prezident, qanunverici orqanı ikipalatalı 
(Milli Şura və Federal Şura) parlamentdir. Paytaxtı Vyanadır. – 
119,207. 
92. Robert Simmons – NATO Baş katibinin Cənubi Qafqaz 
və Orta Asiya üzrə xüsusi nümayəndəsi. – 120. 
 
93. Emret Taner (d.1942) –  2005–2010-cu illərdə Türkiyə 
Respublikası Milli Təhlükəsizlik Təşkilatının rəisi olmuşdur. – 
121. 
 
94. Benedikt XVI (d.1927) – 2005–2013-cü  illərdə Roma 
papası olmuşdur. – 122. 
 
95. Vatikan – Avropada Papa dövləti. Monte-Vatikano təpə-
liyində, İtaliyanın paytaxtı Roma şəhərinin qərb hissəsindədir. 
Roma-katolik kilsəsinin siyasi, inzibati və ideoloji mərkəzidir. 
Vatikan teokratik monarxiyadır. Dövlət başçısı Roma papasıdır. 
– 122. 
 
96. ATƏT – Avropada Təhlükəsizlik və Əməkdaşlıq Təş-
kilatı. Əsası 1975-ci il iyulun 3–9-da Helsinkidə qoyulmuşdur. 
Burada Avropanın 33 dövlətinin, ABŞ və Kanadanın dövlət və 
hökumət rəhbərləri iştirak edirdi. ATƏT «soyuq müharibə»nin 
qurtarmasından sonra ümumavropa təhlükəsizlik sistemini 
formalaşdıran, yeni Avropanın siyasi və iqtisadi həyatının sivil 
birgəyaşayış qaydalarını müəyyən edən, dövlətlərarası mü-
nasibətləri rəqiblik və münaqişə yolundan əməkdaşlıq və 
 344 
qarşılıqlı mənafe istiqamətlərinə yönəldən bir təşkilat 
funksiyasını icra edir. 
Azərbaycan 1992-ci ildən ATƏT-in üzvüdür və 1993-cü ilin 
ikinci yarısından ATƏT-in zirvə görüşlərində  Azərbaycan nüma-
yəndə heyəti fəal iştirak edir. –123,166. 
 
97. Niderland Krallığı (qeyri-rəsmi adı Hollandiya) – Qərbi 
Avropada Şimal dənizi sahilində dövlət. Sahəsi 41,5 min km
2
, 
əhalisi 15,6 milyon nəfərdir. İnzibati ərazisi 12 əyalətə bölünür. 
Dövlət başçısı kral, qanunverici orqanı ikipalatalı (Baş ştatlar) 
parlamentdir. Paytaxtı Amsterdamdır. – 124. 
98. II Beatriks (d.1938) – 1980-ci ildən Niderlandın 
kraliçası. –  124. 
 
99. Tanzaniya,  B i r l ə ş m i ş  T a n z a n i y a  R e s p u b- l 
i k a s ı – Şərqi Afrikada dövlət. Sahəsi 945,1 km
2
, əhalisi 29,0 
milyon nəfərdir. İnzibati ərazisi 25 vilayətə bölünür. Millətlər 
Birliyinə daxildir. Dövlət və hökumət başçısı prezidentdir. 
Qanunverici orqanı  Milli Məclisdir. Paytaxtı  Dodomadır. – 
125. 
 
100. Cakayya Kikvete (d.1950) – Tanzaniya dövlət xadimi. 
2005-ci ildən Tanzaniya prezidenti, 2008-ci ildən Afrika 
İttifaqının sədridir. – 125. 
 
101. Cənubi Afrika Respublikası (CAR) – Cənubi Afri-
kada dövlət. Sahəsi 1,2 milyon km
2
, əhalisi 41,7 milyon nəfər-
dir. 9 əyalətə bölünür. Dövlət başçısı prezident, qanunverici 
orqanı parlamentdir (Senat və Milli Məclis). – 126. 
 
102. Tabo Mbeki (d.1942) – Afrika Milli Konqresinin gör-
kəmli nümayəndəsi. 1997–2007-ci illərdə Afrika Milli Konqresi-
nin sədri, 1999–2008-ci illərdə Cənubi Afrika Respublikasının 
prezidenti olmuşdur. – 126. 
 
 345 
103. Balakən – Azərbaycan Respublikasında inzibati rayon. 
1930-cu ildə təşkil edilmişdir. 1963-cü ildə ləğv edilərək 
Zaqatala rayonuna verilmiş, 1965-ci ildə yenidən müstəqil 
rayon olmuşdur. Şimalda Dağıstanla, qərbdə və cənub–qərbdə 
Gürcüstan ilə həmsərhəddir. Sahəsi 923 km
2
, əhalisi 87,365 min 
nəfərdir. – 128–135,140,150,152,174,177,183,189, 202. 
 
104. Şəki  (1968-ci ilədək Nuxa rayonu) – Azərbaycan Res-
publikasında inzibati rayon. 1930-cu ildə təşkil edilmişdir. 1963-cü 
ildə ləğv edilərək ərazisi Oğuz rayonuna verilmiş, 1965-ci ildə 
yenidən mustəqil rayon olmuşdur. Sahəsi 2397 km
2
, əhalisi 173 
min nəfərdir. – 128,133,138,140,160–192. 
105. Zaqatala – Azərbaycan Respublikasında inzibati rayon. 
1930-cu ildə təşkil edilmişdir. Şimal–şərqdə Dağıstanla, cənub–
qərbdə Gürcüstanla həmsərhəddir. Sahəsi 1348 km
2
, əhalisi 
109,3 min nəfərdir. – 128,133,136–149,150,152, 174,182,189. 
 
106. Qax – Azərbaycan Respublikasında inzibati rayon. 
1930-cu ildə təşkil edilmişdir. 1963-cü ildə ləğv edilərək ərazisi 
Zaqatala rayonuna verilmiş, 1964-cü ildə yenidən müstəqil 
rayon olmuşdur. Şimal–şərqdən Dağıstanla, cənub–qərbdən 
Gürcüstanla həmsərhəddir. Sahəsi 1494 km
2
, əhalisi 54,176 
milyon nəfərdir. – 140,150–159,165,174,177,183,187, 189,192. 
 
107. Gürcüstan, G ü r c ü s t a n   R e s p u b l i k a s ı – 
Cənubi Qafqazın mərkəzi və qərb hissəsində dövlət. Sahəsi 
69,7 min km
2
, əhalisi 5,493 milyon nəfərdir. Dövlətin başçısı 
prezident, qanunverici orqanı parlamentdir. Paytaxtı Tbilisi 
şəhəridir. – 143,152,184,228,229,239,240,250. 
 
108. Elçin Quliyev, E l ç i n   İ s a ğ a   o ğ l u (d.1967) – 
hüquqşünas, general-leytenant. Bakı Dövlət Universitetini və 
Bakı Ali Hərbi Birləşmiş Komandirlər Məktəbini bitirmişdir. 
2001-ci ildən Azərbaycan Respublikası Sərhəd Qoşunları 
Komandanıdır. «Azərbaycan bayrağı»  ordeni ilə təltif olun-
muşdur. – 144–149. 
 346 
 
109. İlisu – Azərbaycan Respublikasının Qax rayonunda 
kənd. İlisu dəniz səviyyəsindən 1200 metr yüksəklikdə, 
dağlıq və sıx meşəliklərlə əhatə olunmuş ərazidə yerləşir. 
Kənd yaşayış məskəni kimi XIII əsrdən məlumdur. Əhalisi 
1340 nəfərdir. – 157. 
 
110. Əbülfəs Qarayev, Ə b ü l f ə s   M ü r s ə l   o ğ l u  
(d.1956) – fəlsəfə elmləri namizədi. 1994-cü ildən 2006-cı 
ilədək Azərbaycan Respublikası  Gənclər, İdman və Turizm 
naziri, 2006-cı ildən Mədəniyyət və Turizm naziridir. Res-
publika Olimpiya Komitəsinin birinci vitse–prezidentidir. 
Gənclər, İdman və Turizm naziri işlədiyi vaxtda respublikada 
idmanın və bədən tərbiyəsinin inkişafına ciddi fikir verilmiş, 
çoxlu idman meydançaları və olimpiya kompleksləri tikilmişdir. 
– 157,179,275. 
 
111. Mixeil  Nikolozoviç Saakaşvili (d.1967) – hüquqşü-
nas. 2003-2013-cü illərdə Gürcüstan Respublikasının prezidenti 
olmuşdur. 2000–2001-ci illərdə Gürcüstanda Ədliyyə naziri ol-
muşdur. Vahid Milli Hərəkat Partiyasının sədri, «məxməri in-
qilab»ın liderlərindən biridir. – 158. 
 
112. Naxçıvan – Azərbaycan Respublikasında şəhər. Naxçıvan 
Muxtar Respublikasının paytaxtı. Ərazisi  0,013 min  km
2
, əhalisi 
67 min nəfərdən çoxdur. Naxçıvan Azərbaycanın ən qədim 
şəhərlərindəndir. Müasir Naxçıvan qədim, antik və orta əsr şəhər 
yerinin xarabalıqları üzərində yerləşmişdir. 
Naxçıvan  e.ə. IX–VI əsrlərdə qədim Manna və Midiyanın, 
eramızın əvvəllərində isə Albaniyanın, IV əsrdən isə  Sasanilərin 
tərkibində olmuşdur. 654-cü ildə isə Naxçıvanı ərəblər işğal 
edirlər. Naxçıvan Azərbaycan Atabəylər dövlətinin (1136–1225) 
paytaxtı olmuşdur. 1828-ci il Türkmənçay müqaviləsinə qədər 
Naxçıvan müxtəlif dövlətlərin nüfuz dairəsində olub. Məhz bu 
ildən Naxçıvan Rusiya imperiyasına birləşdirildi və qəza 
mərkəzinə çevrildi. Naxçıvan şəhəri 1924-cü il fevralın 9-da 
 347 
Naxçıvan MSSR təşkil ediləndən muxtar respublikanın paytaxtı 
oldu. – 160,165,306. 
 
113. Xan sarayı, Ş ə k i   x a n l a r ı n ı n   s a r a y ı – XVIII 
əsrin 60-cı illərinə aid Azərbaycan memarlıq abidəsi. Vaxtilə 
Şəki qalasının (içqalanın) daxilində inşa edilmiş və bir neçə 
tikilidən ibarət olmuş kompleksdən Şəki xanı Hüseyn xan 
Müştaqın tikdirdiyi,  hazırda Şəki xanlarının sarayı adlanan 
ikimərtəbəli imarət qalmışdır. Ətraf mühitlə ahəngdar şəkildə 
tikilmiş sarayın plan quruluşu onun baş (cənub) fasadında  əksini 
tapmışdır. Tavanı güzgülənmiş alt xannişində fəvvarəli mərmər 
hovuz tikilmişdir. 
Tavanında 5 mindən artıq rəsmli həndəsi fiqurlardan yığılmış 
bədii tərtibat olan alt salon və frizində ov, müharibə səhnələri 
təsvir olunan üst salon incəliklə işlənməsi, əlvan şəbəkələr, 
rəngarəng rəsmləri, ornament və təsvirlərin zənginliyinə görə 
XVIII əsrdə Azərbaycanda tikilmiş saray tipli binaların ən 
qiymətlisi hesab olunur. 
Xan sarayının divarlarında XVIII əsrdə yaşamış tərtibatçı 
nəqqaş, usta Abbasqulunun (onu həm də sarayın memarı hesab 
edirlər) adı qalmışdır. – 168. 
 
114. Hacı Çələbi xan (? – 1755) – Ş ə k i   x a n ı (1747–55), 
Şəki xanlığının banisi, Dərviş Məhəmməd xanın nəslindəndir. 
Şəki üsyanına başçılıq etmiş və hakimiyyəti ələ keçirmişdir. 
XVIII əsrin 50-ci illərində Gəncə, Qazax, Şəmkir, Borçalı 
uğrunda mübarizədə Kartli carı II İraklini bir neçə dəfə məğlu-
biyyətə uğratmışdı. 1752-ci ildə  Hacı Çələbi xan Şəmkir 
yaxınlığında Teymuraz və II İraklini məğlub edərək Qazax və 
Borçalıda öz hakimiyyətini  təmin etmişdi. 
Hacı Çələbi xan xanlığın iqtisadi qüdrətini möhkəmlətmək 
məqsədilə vergi sistemini nizama salmış, çoxlu ictimai bina 
tikdirmiş, bir sıra abadlıq işləri aparmışdı. – 168. 
 
115. Hüseyn xan, M ə h ə m m ə d   H ü s e y n   x a n (? – 
1780) – Şəki xanı (1759–80) şair. Hacı Çələbi xanın nəvəsidir. 
 348 
Qazıqumuxlu Məhəmməd xanın məğlubiyyətindən sonra 
hakimiyyətə gəlmişdi. Hüseyn xan hakimiyyət uğrunda mübarizə 
aparan əmisi Hacı Əbdülqədir tərəfindən öldürülmüşdür. Şəki 
xanlarının sarayı Hüseyn  xan dövründə tikilmişdir. –  168. 
 
116. Dünya Bankı – BMT-nin hökumətlərarası ixtisaslaş-
dırılmış idarəsi. 1945-ci ildə ABŞ-da Bretton–Vuds çərçivəsi 
sistemində yaradılmışdır. İdarə heyəti Vaşinqtondadır. Məqsədi 
inkişaf etməkdə olan ölkələrin iqtisadi və sosial dirçəlişinə 
kömək etməkdir. Səhmdar cəmiyyəti formasındadır və 
iştirakçıları yalnız Beynəlxalq Valyuta Fondunun üzvləridir. 
Banka 130-dan artıq dövlət daxildir. 1992-ci ildən Azərbaycan 
Respublikası Dünya Bankının üzvüdür. –168,237. 
117. Oğuz – Azərbaycan Respublikasında inzibati rayon. 
Şəki rayonunun ərazisi 1963–65-ci illərdə Oğuz rayonunun 
tərkibində olmuşdur. Şimalda Dağıstanla həmsərhəddir. Sahəsi 
1077 km
2
, əhalisi 36,488 min nəfərdir. – 174. 
 
118. Kiş – Azərbaycan Respublikasının Şəki rayonunda 
kənd. Kiş çayının sahilində dağ ətəyindədir. Əhalisi 4445 
nəfərdir. Kiş Azərbaycanın qədim yaşayış məntəqələrindəndir. 
Erkən orta əsrlərdə Qafqaz Albaniyasında xristianlığın 
mərkəzlərindən olmuşdur. IV əsrdə xristian məbədi tikilmişdi. 
Kişdə XIV–XVI əsrlərdə müdafiə qalası olmuşdur. – 178–
180,192. 
 
119. Qədim Alban məbədi – Şəki rayonunun Kiş kəndi 
ərazisində yerləşir. Müxtəlif dövrlərdə Alban,  gürcü kilsəsi ki-
mi fəaliyyət göstərməsi haqqında bəzi fikirlər var. Kiş 
məbədinin tikilməsi haqqında da tədqiqatçıların bir-birinə  zidd 
fikirləri mövcuddur. 2000–2001-ci illərdə aparılmış arxeoloji 
qazıntılarda iştirak etmiş norveçli arxeoloq, professor Bemar 
məbədin XI–XII əsrlərdə tikildiyini iddia edir. Kişdə arxeoloji 
tədqiqatlardan sonra belə qərara gəlinmişdir ki, Şəki bölgəsinin 
Kiş kəndi ərazisində yerləşən məbəd həqiqətən də Müqəddəs 
Yelisey tərəfindən tikilmiş, Şərq kilsələrinin anası və 
 349 
mitropoliya olmuş, Kişdə hələ xristianlıqdan öncə Qafqaz 
Albaniyasında Gis-Kürmük arxiyepiskopluğu, sonra isə 
Yelisey, Çiketi və Şəki yepiskoplarının mərkəzi yerləşmişdir. – 
179–180. 
 
120. II  E l i z a b e t  (d.1926) – Böyük Britaniya kraliçası. 
Vindzor sülaləsindəndir. 1952-ci ildə atası VII Georgin ölümündən 
sonra taxt-taca sahib olmuşdur. – 196. 
 
121. İordaniya, İ o r d a n i y a  H a ş i m i l ə r K r a l l ı- ğ 
ı – Qərbi Asiyada dövlət. Sahəsi 89,4 min km
2
, əhalisi 4,3 
milyon nəfərdir. İnzibati ərazisi 8 əyalətə bölünür. Dövlət 
başçısı kral, qanunverici orqanı ikipalatalı parlamentdir. Pay-
taxtı Ammandır. – 197. 
122. Həsən bin Talal (d.1947) – İordaniya şahzadəsi, Kral 
Hüseynin qardaşı. Şahzadə 1983-cü ildən beynəlxalq humanitar 
məsələlər üzrə Müstəqil komissiyanın sədrlərindən biri, hazırda 
Ərəb Əqidə forumunun və Roma klubunun prezidenti, Din və 
mədəniyyətlərarası yeniliklər və dialoqlar forumunun yaradıcısı 
və sədri, Beynəlxalq böhran qrupunda Himayəçi şuranın 
üzvüdür. – 197. 
 
123. Abdullah Gül (d.1950) – Türkiyə dövlət və siyasi xa-
dimi, iqtisad elmləri doktoru, professor. 1991-ci ildə TBMM-nın 
üzvü seçilmişdir. Abdullah Gül Rəcəb Ərdoğanla Ədalət və 
İnkişaf Partiyasının  yaradıcılarından biridir. 2007-ci ildən 
Türkiyənin  prezidentidir. – 197. 
 
124. İqtisadi Əməkdaşlıq Təşkilatı – Qərargahı Tehrandadır. 
1992-ci ildən Azərbaycan Respublikası bu beynəlxalq təşkilatın 
üzvüdür. – 201,310. 
  
125. İTAR-TASS – Rusiya İnformasiya Teleqraf Agentliyi. 
1992-ci ildə SİTA-nın bazası əsasında yaradılmışdır. – 202–203. 
 
 350 
126. Vitali İqnatenko (d.1941) – jurnalist. 1991-2013-cü 
illərdə İTAR-TASS agentliyinin Baş direktoru olmuşdur. – 
202–203. 
 
127. Polad  Bülbüloğlu  (d.1945)  –  bəstəkar,  müğənni,  
dövlət xadimi. Azərbaycan Respublikasının Xalq artisti. 1988–
2005-ci illərdə Azərbaycan Respublikasının Mədəniyyət naziri 
olmuşdur. Hazırda Azərbaycan Respublikasının Rusiya 
Federasiyasında Fövqəladə və Səlahiyyətli səfiridir. I çağırış 
Azərbaycan Respublikasının Milli Məclisinin deputatı 
olmuşdur. Azərbaycan Respublikasının «İstiqlal» ordeni ilə 
təltif edilmişdir. –   202. 
128. Putin Vladimir  (d.1952) – 2000–2008-ci illərdə Rusiya 
Federasiyasının prezidenti. 1975–97-ci illərdə bir sıra məsul 
vəzifələrdə çalışmışdır. 1998-ci ildə Rusiya Federasiyası Prezidenti 
Administrasiyasının rəhbəri, 1998–99-cu illərdə FTX-nın 
direktoru, 1999-cu ilin avqustundan Rusiya hökumətinin başçısı, 
2008-ci ilin mayında Rusiya Federasiyasının Baş naziri təyin 
edilmişdir. 2012-ci ilin mart ayında Rusiya Federasiyasının 
Prezidenti seçilmişdir. – 202,203,235. 
 
129. Pasxa  bayramı – yəhudi və xristian bayramı. Pasxa 
əvvəllər yəhudilərin Misirdən «çıxıb getmələri» münasibətilə, 
sonra isə yəhudi xalqının xilaskarının zühurunu gözləməklə, 
xristianlıqda isə İsanın iztirabları, din yolunda fəda olması, 
onun ölümü və yenidən dirilməsi ilə əlaqələndirilir. Əvvəllər 
yəhudi və xristian pasxaları eyni vaxta təsadüf edirdi. 325-ci 
ildə Ümumdünya xristian yığıncağı xristian pasxasını yəhudi 
pasxası qurtarandan bir həftə sonra qeyd etməyi qərara aldı. Bu 
tarix aprelin 4-dən mayın 8-dək olan dövrə təsadüf edir. – 204. 
 
130. Rino Harniş – diplomat. 2003–2006-cı illərdə Azərbay-
canda ABŞ-ın Fövqəladə və Səlahiyyətli səfiri olmuşdur. – 205. 
 
 351 
131. Stiven Mənn – amerikan diplomatı. 2001–2009-cu illərdə 
ABŞ Dövlət katibinin köməkçisi. 2004–2006-cı illərdə ABŞ-dan 
ATƏT-in Dağlıq Qarabağ üzrə həmsədri. – 206. 
 
132.  Hans Vinkler (d.1945) – Avstriya diplomatı və avstriiya 
Xarici İşlər Nazirliyinin keçmiş Dövlət katibi (2007–2008). 2009-
cu ildən  Vyana Diplomatik Akademiyasının direktorudur. – 207. 
 
133. Nərgiz Paşayeva, N ə r g i z   A r i f   q ı z ı  (d.1962) – 
filologiya elmləri doktoru, professor, Lomonosov adına Moskva 
Dövlət Universitetinin Bakı filialının rektoru. Özəl «Üns» 
yaradıcılıq səhnəsinin yaradıcısı və bədii rəhbəri, «Azərbaycan 
mədəniyyətinin dostları» Xeyriyyə Fondunun İdarə Heyətinin 
üzvü, «Azərbaycan–İrs» jurnalının ədəbi şöbəsinin redaktoru, 
İngiltərə– Azərbaycan Cəmiyyətinin həmsədridir. – 209–211. 
134. Aida İmanquliyeva, A i d a  N ə s i r  q ı z ı (1939–1992) 
– görkəmli şərqşünas, ədəbiyyatşünas, tənqidçi, tərcüməçi, 
filologiya elmləri doktoru. Müasir ərəb ədəbiyyatının aktual 
problemləri və rus–ərəb əlaqələri haqqında yazdığı məqalələr 
keçən əsrin 80–90-cı illərində ona böyük şöhrət qazandırmışdır. 
Görkəmli alim, bacarıqlı təşkilatçı 1991-ci ildən ömrünün sonuna 
kimi Azərbaycan Elmlər Akademiyasının Şərqşünaslıq  
İnstitutunun direktoru vəzifəsində çalışmışdır. –  209.  
 
135. Bakı Musiqi Akademiyası – 1921-ci ildə yaradılıb. 
Bakı Musiqi Akademiyası Azərbaycanda ilk musiqi tədris mü-
əssisəsidir. 4 fakültəsi vardır. Təhsil iki pilləlidir – bakalavr və 
magistratura. Bakı Musiqi Akademiyasının tərkibində opera 
studiyası və musiqi məktəbi studiyası fəaliyyət göstərir. – 210. 
 
136. Azərbaycan Dövlət  Mədəniyyət və İncəsənət 
Universiteti – respublikada incəsənət və mədəniyyət sahəsində 
kadrlar hazırlayan ali məktəb. 1945-ci ildə Bakıda təsis olun-
muşdur. Universitetdə 7 fakültə, 31  kafedra fəaliyyət göstərir, 
40-dan artıq ixtisas və ixtisaslaşmalar üzrə kadr hazırlanır. 
Azərbaycan Dövlət Mədəniyyət və İncəsənət Universiteti 
 352 
Avropa İncəsənət Universitetləri Liqasının tamhüquqlu 
üzvüdür. – 210. 
 
137. Tofiq Quliyev, T o f i q   Ə l ə k b ə r   o ğ l u (1917–
2000) – görkəmli Azərbaycan bəstəkarı. Azərbaycan Respub-
likasının Xalq artisti. Tofiq Quliyev Azərbaycan estrada musi-
qisinin yaradıcılarındandır. Onun lirik mahnıları sadə, aydın və 
milli koloritlidir. 1973-cü ildən ömrünün axırınadək Azər-
baycan Bəstəkarlar İttifaqı İdarə Heyətinin sədri olmuşdur. 
Azərbaycan Respublikasının «İstiqlal» ordeni ilə təltif 
olunmuşdur. – 210,211. 
 
138. Bülbül, M u r t u z a  M ə ş ə d i  R z a  o ğ l u  M ə m- m 
ə d o v (1897–1961) – Azərbaycan klassik vokal məktəbinin 
banisi, musiqi folkloru tədqiqatçısı. Bülbülün yaradıcılığı 
müasir Azərbaycan musiqili teatrı tarixində mühüm bir 
mərhələ təşkil edir. Bülbül Azərbaycan xalq mahnılarını, 
təsnifləri böyük sənətkarlıqla ifa etmişdir. SSRİ Xalq artisti 
və SSRİ Dövlət mükafatı laureatıdir. – 210. 
 
139. Azər Paşa Nemət, A z ə r  P a ş a   Z ə f ə r   o ğ l u 
(d.2947) – teatr rejissoru, Əməkdar incəsənət xadimi, Teatr 
Xadimləri İttifaqının İdarə Heyətinin sədridir. 1990-cı ildən 
Azərbaycan Dövlət Akademik Milli Dram Teatrının quruluşçu 
rejissorudur. Azərbaycan Respublikasının Xalq artisti. – 211. 
 
140. Varşava gettosu,  bax: Varşava üsyanı. 
 
141. Varşava üsyanı (1943) – Varşava gettosunda əsirlərin 
alman-faşist işğalçılarına qarşı silahlı üsyanı. Aprelin 19-da baş-
lanmışdı. Üsyanı yəhudi döyüş təşkilatı hazırlamışdı. 
Üsyançıların qəhrəmancasına müqavimətinə baxmayaraq, üs-
yan iyulun əvvəllərində yatırıldı, hitlerçilər 7 min adamı öldür-
dülər, 6 min adam isə yanğınlar zamanı tələf oldu. Faşistlər 
 353 
gettonun sağ qalan üzvlərini Treblinkadakı ölüm düşərgəsinə 
göndərdilər. – 212–213. 
 
142. Qazaxıstan, Q a z a x ı s t a n   R e s p u b l i k a s ı – 
Avrasiyanın mərkəzi hissəsində dövlət. Sahəsi 2,7249 milyon km
2
, 
əhalisi 16, 679 min nəfərdir. Paytaxtı Astana şəhəridir.  Dövlət 
başçısı  prezident, qanunverici orqanı birpalatalı Ali Sovetdir. – 
214. 
 
143.  Nursultan  Nazarbayev,  N u r s u l t a n   A b i ş   o ğ- 
l u (d.1940) – Qazaxıstanın dövlət və siyasi xadimi. 1979-cu ildə 
Qazaxıstan  KP MK-nın katibi, 1984-cü ildə Qazaxıstan Ali Soveti-
nin sədri, Nazirlər Sovetinin sədri, 1989–91-ci illərdə Qazaxıstan KP 
MK-nın Birinci katibi. 1990-cı ildə həm də Ali Sovetin sədri, 1991-
ci ildə Qazaxıstan SSR-nin prezidenti və 1991-ci ilin dekabrından 
Qazaxıstan Respublikasının prezidentidir.  – 214. 
144. Lex Kaçinski (1949–2010) – 2002–2005-ci illərdə 
Varşavanın meri, 2005–2010-cu illərdə Polşanın prezidenti 
olmuşdur. 2010-cu il aprelin 10-da Smolensk yaxınlığında təy-
yarə qəzasında həlak olmuşdur. Haqq və Ədalət Partiyasının 
liderlərindən biri olmuşdur. –  215. 
 
145. Ü m u m d ü n y a    S ə h i y y ə   T ə ş k i l a t ı  (ÜST)–
BMT-yə məxsus beynəlxalq dövlətlərarası təşkilat. 1946-cı ildə 
yaradılmışdır. Cenevrədə fəaliyyət göstərir. Nizamnaməsinə görə 
vəzifəsi  ən təhlükəli xəstəliklərlə mübarizə, beynəlxalq sanitariya 
qaydalarının hazırlanması və s.-dir. –216. 
 
146. Li Yonq Vuk (1945–2006) – həkim, ictimai səhiyyə üzrə 
mütəxəssis. 2003–2006-cı illərdə Ümumdünya Səhiyyə Təşkila-
tının Baş direktoru olmuşdur. –  216. 
     
147. Corc Buş (d.1946) – ABŞ-ın 43-cü prezidenti (2000–
2008-ci illər). ABŞ-ın 41-ci prezidenti Corc Herbert Buşun oğlu-
dur. 1968-ci ildə Yel universitetini (incəsənət, tarix bakalavrı), 
1975-ci ildə isə Harvard universitetini (incəsənət magistri) bi-
 354 
tirmişdir. «Speaktrum-7 Enerci Korporeyşn» firmasının yara-
dıcısıdır. 1994-cü ildən Texas ştatının qubernatoru olmuşdur. – 
219,254,293–295. 
 
148. Vaşinqton – Amerika Birləşmiş Ştatlarının paytaxtı. 
Ölkənin siyasi, elm və mədəniyyət mərkəzi. Şəhər 1791-ci ildə 
salınmış və ABŞ-ın ilk prezidenti C.Vaşinqtonun şərəfinə 
adlandırılmışdır. – 219–301. 
 
149. ABŞ Dövlət Departamenti – ABŞ-da 1789-cu ildən 
Xarici İşlər Nazirliyi funksiyasını həyata keçirən əsas xarici si-
yasət idarəsi. Dövlət katibi başçılıq edir, prezidentin və 
Konqresin hazırladığı xarici siyasi xətti həyata keçirir. – 219, 
301. 
 
150. Hafiz Paşayev, H a f i z   M i r   C ə l a l   o ğ l u 
(d.1941) – diplomat. Fizika-riyaziyyat elmləri doktoru. 1992–
2006-cı illərdə Amerika Birləşmiş Ştatlarında Azərbaycan Res-
publikasının Fövqəladə və Səlahiyyətli səfiri olmuşdur. 2006-cı 
ildən Azərbaycan Respublikası Xarici İşlər nazirinin müavini və  
Diplomatiya Akademiyasının rektorudur. – 219,242,275, 276,287. 
 
151. Yaşar Əliyev, Y a ş a r   T e y m u r   o ğ l u  (d.1955) 
– diplomat. 2002–2006-cı illərdə BMT-də Azərbaycanın daimi 
nümayəndəsi. 2006-2011-ci illərdə ABŞ-da Azərbaycanın 
Fövqəladə və Səlahiyyətli səfiri olmuşdur. – 219. 
 
152. Brent Skoukroft (d.1925) – ABŞ-dakı Beynəlxalq 
Xarici Siyasət Forumunun prezidenti, ehtiyatda olan aviasiya 
general-leytenantı. «Pennzoyl» şirkətinin Direktorlar şurasının 
üzvüdür. – 220–232,248. 
 
153. Moskva Beynəlxalq  Əlaqələr  İnstitutu  (Universi-
tet) – Rusiya Federasiyası Xarici İşlər Nazirliyinin ali təhsil 
müəssisəsi. Əsası 1944-cü ildə qoyulmuşdur. Yüksək səviyyəli 
peşəkar diplomatlar, tədqiqatçılar, jurnalistlər, siyasi və ictimai 
xadimlər hazırlayır. – 220. 
 355 
 
154. Konqres,   A m e r i k a   B i r l ə ş m i ş   Ş t a t l a r ı   K 
o n q r e s i – ali qanunverici hakimiyyət orqanı. İki palatadan – 
Senatdan və Nümayəndələr Palatasından ibarətdir. 
Senatın 100 nəfər üzvü var. Ölkənin hər ştatından Senata iki 
senator seçilir. Nümayəndələr palatasının 435 üzvü var. Bu 
palatanın üzvləri hər seçki dairəsində yaşayan əhalinin sayına 
görə seçilir. Qanun layihələri hər iki palatada müzakirə olunur. 
Konqres tərəfindən qəbul olunan qanunları ABŞ prezidenti 
təsdiq edir. –  223,244–245,250,251,253,279,283, 285. 
 
155. Corc Vaşinqton Universiteti – Vaşinqtonda özəl elmi-
tədqiqat universiteti. 1821-ci ildə ABŞ Senatının qərarı ilə 
yaradılmışdır. ABŞ paytaxtında ən böyük və ən bahalı ali təhsil 
müəssisəsidir. – 225. 
156. Ağ ev – Vaşinqtonda ABŞ prezidentinin iqamətgahı və 
dəftərxanası (1800-cü ildən).1792–1829-cu illərdə inşa 
edilmişdir. ABŞ hökumətinə çox zaman Ağ ev deyilir. – 225, 
227,231,251,293–296. 
 
157. Təbriz – İranda şəhər. Cənubi Azərbaycanın ən böyük 
şəhəri, iqtisadi və mədəniyyət mərkəzi, Şərqi Azərbaycan 
ostanının inzibati mərkəzi. Əhalisi 1,1 milyon nəfərdir. 
Təbriz Azərbaycanın ən qədim şəhərlərindəndir. «Təbriz» 
sözünün etimologiyası və şəhərin  salınma tarixi haqqında 
müxtəlif fikirlər mövcuddur. Təbriz Rəvvadilər dövlətinin  
(852), Eldəgəzlər dövlətinin (1174), Ağqoyunlular dövlətinin 
(1468), Səfəvilər  dövlətinin (1501) paytaxtı olmuşdur. XV–
XVII  əsrlərdə Təbriz Yaxın Şərqin mühüm sənətkarlıq və tica-
rət mərkəzlərindən idi. Təbrizi  «Şərqin paytaxtı» da adlandırır-
dılar. 
1826–28-ci illər Rusiya–İran müharibəsi nəticəsində  Türk-
mənçay müqaviləsinə (1828) görə Təbriz İranın hakimiyyəti 
altında qaldı. –  234. 
 
 356 
158. Arlinqton qəbiristanlığı – Vaşinqtonda müharibələr 
zamanı vəzifə borclarını yerinə yetirərək canlarını qurban 
vermiş, qəhrəman adı almış hərbçilərin əbədi uyuduğu 
məzarlıq. 1864-cü ildən Milli Xiyaban elan olunmuşdur. ABŞ-
ın bir sıra görkəmli dövlət xadimləri (V.Taft, C.Kennedi, 
general C.Perşinq, admiral  R.Piri və b.) burada dəfn 
olunmuşdur. Amerika əhalisi, paytaxt qonaqları, rəsmi səfərdə 
olan nümayəndə heyətləri Arlinqton fəxri xiyabanına gələrək 
vətən yolunda həlak olanların xatirəsini ehtiramla yad edir, 
onların məzarları önünə əklillər, gül-çiçək dəstələri qoyurlar. – 
241. 
 
159. Mark Pomar – İPEX – 2000–2008-ci illərdə  Amerika 
beynəlxalq qeyri-hökumət tədqiqatlar və təhsil mübadiləsi 
təşkilatı Şurasının prezidenti olmuşdur. – 242. 
 
160. PBS (ictimai televiziya verilişləri xidməti) – amerikan 
qeyri-kommersiya ictimai verilişləri xidməti. 1969-cu ildə 
yaradılan bu xidmət şöbəsinə ABŞ-ın 350 televiziya stansiyası 
daxildir. Bu xidməti əsasən «İctimai verilişlər Korporasiyası» 
maliyyələşdirir. –  243. 
 
161. Solomon Ortis (d.1937) – Amerika Konqresində De-
mokratlar Partiyasının keçmiş nümayəndəsi (1983–2011). – 
243,244. 
 
162. Demokratlar partiyası – ABŞ-ın iki əsas partiyasın-
dan biri. Əsası 1828-ci ildə qoyulmuşdur. XIX əsrin birinci 
yarısında Cənub plantasiyaçılarının və bankirlərin mənafeyini 
müdafiə edirdi. 1829–41, 1845–49, 1853–61, 1885–89, 1893–
97, 1913–21, 1933–53, 1961–69, 1977–81,1993–2001-ci illərdə 
hakimiyyətdə olmuşlar. – 244. 
 
163. Nümayəndələr Palatası – ABŞ-da parlamentin aşağı 
palatasının adı. Nümayəndələr Palatası ABŞ-da 1787-ci il 
Konstitusiyasına əsasən yaradılmışdır. – 244,250–253. 
 
 357 
164. Dennis Hastert – (1942) – ABŞ Konqresinin Nü-
mayəndələr Palatasının keçmiş spikeri (1999–2007), Respub-
likaçılar Partiyasının nümayəndəsi.– 246. 
165. Cənubi Osetiya – Gürcüstan Respublikasının tərkibində 
Cənubi Osetiya Muxtar Vilayəti. 1922-ci ildə yaradılmışdır. Sahəsi 
3,9 min km
2
, əhalisi 99 min nəfərdir. Mərkəzi Sxinvali şəhəri. – 
226. 
 
166. Abxaziya – Gürcüstan Respublikasının tərkibində mux-
tar respublika. 1921-ci ildə təşkil olunmuşdur. Sahəsi 8,6 min 
km
2
, əhalisi 501 min nəfərdir. Paytaxtı Suxumi şəhəridir. – 226. 
 
167. Dnestryanı – Moldovada Dnestr çayı sahilində tanın-
mamış bölgə. 1992-ci ildə Dnestryanıda hərbi münaqişə başladı. 
İyulun ortalarına qədər bir neçə ay davam edən silahlı toqquşmalar 
zamanı Lebedin komandanı olduğu  Rusiyanın 14-cü ordusunun 
separatçılara yaxından dəstək verməsi nəticəsində Kişinyov sol 
sahildəki rayonlar üzərində nəzarətini itirdi və Dnestryanı 
Moldovanın nəzarətindən çıxmış əraziyə çevrildi. – 226. 
 
168. TRASEKA,  T r a n s x ə z ə r   n ə q l i y y a t   d ə h l i -z 
i – Avropanı Asiya ilə birləşdirən yol. Bu nəqliyyat dəhlizini 
Şərqlə Qərbi birləşdirən orta materik xətti də adlandırmaq olar. 
Transxəzər nəqliyyat dəhlizi Azərbaycanı, bütünlükdə Qafqazı 
Avropa ilə birləşdirir. –  227. 
 
169. Ukrayna, U k r a y n a  R e s p u b l i k a s ı – Cənub–
Şərqi Avropada dövlət. Ərazisi 603,7 min km
2
, əhalisi 45,6 
milyon nəfərdir. Ukraynanın tərkibinə 24 vilayət və Krım 
Respublikası daxildir. Dövlət başçısı prezident, qanunverici 
orqanı – Ali Radadır. Paytaxtı Kiyev şəhəridir. – 229,250. 
 
170. Beynəlxalq Valyuta Fondu – BMT-nin hökumətlər-
arası ixtisaslaşdırılmış idarəsi, beynəlxalq valyuta təşkilatı. 
1945-ci ildə yaradılmış, 1947-ci ildən fəaliyyətə başlamışdır. 
İdarə heyəti Vaşinqtondadır. Dünyanın 130-a yaxın ölkəsi 
 358 
fondun üzvüdür. Nizamnaməsinə görə, məqsədi beynəlxalq 
valyuta əməkdaşlığına yardım etmək, ölkələr arasında valyuta-
hesablaşma münasibətlərini nizama salmaq, fonda daxil olan 
ölkələrin ödəmə balanslarını tarazlaşdırmaq və valyuta 
məzənnəsini tənzimləməkdən ibarətdir. 1992-ci ildə Azərbay-
can Respublikası Beynəlxalq Valyuta Fonduna qəbul olun-
muşdur. – 237. 
 
171. İraq, İ r a q   R e s p u b l i k a s ı – Cənub–Qərbi Asiyada 
– Dəclə və Fərat çayları hövzəsində neft ixrac edən ölkə. Sahəsi 
438,3 min km
2
, əhalisi 22,4 milyon nəfərdir. İnzibati ərazisi 18 
mühafazaya bölünür. Dövlət başçısı prezident, hökumət başçısı isə 
Baş nazirdir. Ölkə ABŞ və NATO ölkələri ilə müharibə 
vəziyyətində olduğu üçün ali qanunverici orqanı yoxdur. Paytaxtı 
Bağdaddır. – 239,257. 
 
172. Özbəkistan,  Ö z b ə k i s t a n   R e s p u b l i k a s ı – 
Orta Asiyanın mərkəzində dövlət. Sahəsi 447,4 min km
2
, əhalisi 
23 206 min nəfərdir. Özbəkistanın tərkibinə Qarakalpak Muxtar 
Respublikası və 12 vilayət daxildir. Dövlətin başçısı – 
prezident, qanunverici orqanı – Məclisdir. Paytaxtı Daşkənd 
səhəridir. – 257,309. 
 
173. Amerika–Azərbaycan Ticarət Palatası – 1996-cı ildə 
yaradılmışdır. Özəl, qeyri-kommersiya təşkilatıdır. 160 üzvü 
var. – 263,265,266,274,287. 
 
174. Heydər Babayev, H e y d ə r   A y d ı n   o ğ l u (d.1957) – 
iqtisadçı. 1999–2005-ci illərdə Azərbaycan Respublikası Prezi-
denti Yanında Qiymətli Kağızlar üzrə Dövlət Komitəsinin sədri, 
2005-ci ilin oktyabrından 2008-ci ilə qədər Azərbaycan Respub-
likasının İqtisadi İnkişaf naziri olmuşdur. – 274. 
 
175. Samir Şərifov, S a m i r   R a u f   o ğ l u  (d.1961) – 
hüquqşünas. 2006-cı ildən Azərbaycan Respublikasının Maliy-
yə naziridir. Eyni zamanda Qara Dəniz Ticarət və İnkişaf 
 359 
Bankında Azərbaycan Respublikası üzrə təməlçi direktorudur. – 
274. 
 
176 Əli Abbasov, Ə l i   M ə m m ə d   o ğ l u (d. 1953) – 
Texnika elmləri doktoru, professor. AMEA-nın həqiqi üzvü. 
2000–2004-cü illərdə Azərbaycan Dövlət İqtisad Univer-
sitetinin rektoru olmuşdur. 2000-ci ildən Milli Məclisin üzvü, 
2001-ci ildən AŞPA-nın üzvü olmuşdur. 2004-cü ildən 
Azərbaycan Respublikası Rabitə və İnformasiya Texnologi-
yaları naziridir.  –275. 
 
177. Elizabet Cons (d.1948) – ABŞ Dövlət katibinin Avropa və 
Avrasiya məsələləri üzrə sabiq müavini, «APCD Vorldwide» ictimai 
əlaqələr agentliyinin icraçı vitse-prezidenti. –  275. 
 
178 Tomris Azəri, T o m r i s   N a ğ ı  q ı z ı (d.1950) – 
Amerika Azərbaycanlıları Cəmiyyətinin prezidenti. Şeyxzamanov 
nəslindəndir. – 283. 
179. Ceyhun  Mollazadə (d.1960) – Amerika–Azərbaycan 
Şurasının  sədri. «Az Qtel» MMS-nin prezidenti, Azərbaycanın 
ABŞ-dakı keçmiş səfiri (1992–93). – 285. 
 
180. «Əsrin müqaviləsi» – 1994-cü il sentyabrın 20-də Bakı-
da «Xəzər dənizinin Azərbaycan sektorunda «Azəri», «Çıraq» 
yataqlarının dərinlikdə yerləşən hissəsinin birgə işlənilməsi və  
hasil olunan neftin pay şəklində bölüşdürülməsi» haqqında dün-
yanın 11 ən iri neft şirkəti ilə bağlanmış müqavilə. – 289. 
 
181. Donald Ramsfeld (d.1932) – Amerika siyasi xadimi, 
respublikaçı, 1975–77, 2001–2006-cı illərdə ABŞ-ın Müdafiə 
naziri olmuşdur. –300. 
 
182. Çeyni Riçard (Dik) (d.1941) – Amerikanın  siyasi 
xadimi. 1989–1992-ci illərdə ABŞ-ın Müdafiə naziri olmuşdur. 
1993-cü ildən Amerikada Sahibkarlıq İnstitutunun direktorudur. 
«Hallibörtn» korporasiyasının prezidenti, Amerika–Azərbaycan 
 360 
Ticarət Palatasının fəxri üzvüdür. 2001–2009-cu illərdə ABŞ-ın 
vitse-prezidenti olmuşdur. – 301. 
 
183. İsrail – Yaxın Şərqdə dövlət. Sahəsi 20,8 min km
2
, 
əhalisi 5,5 milyon nəfərdir (1948-49-cu illərdə işğal edilmiş 
ərazi daxil olmaqla). İsrail dövləti BMT-nin Baş Məclisinin 
1947-ci il 29 noyabr tarixli  qərarına əsasən yaradılmışdır. İsrail 
inzibati cəhətdən 6 mahala bölünür. Dövlət başçısı prezidentdir, 
onu birpalatalı parlament (Knesset) seçir. Hökumətə  geniş 
səlahiyyəti olan Baş nazir başçılıq edir. – 302. 
 
184. Moşe Katsav (d.1945) – İsrail dövlət xadimi. 2000–
2007-ci illərdə İsrail prezidenti. – 302. 
 
185. Norveç,  N o r v e ç   K r a l l ı ğ ı – Şimali Avropada  
dövlət. Sahəsi 387 min km
2
,  əhalisi 4,4 milyon nəfərdir. 
İnzibati ərazisi 19 fülkeyə (qraflığa) bölünür. Dövlət başçısı 
kral, qanunverici orqanı ikipalatalı parlamentdir. Paytaxtı Oslo 
şəhəridir. – 303. 
186. «Statoyl» – Norveçin «Statoyl» şirkəti 1972-ci ildən 
fəaliyyət göstərir. Şirkət Şimal dənizinin Norveç sektorunda ən 
iri neft-qaz  istehsalçısıdır. Hazırda dünyanın 19 ölkəsində 
neftin kəşfiyyatı, çıxarılması və emalı ilə məşğul olur. Şirkət 
1994-cü ildən Azərbaycan neft layihələrində fəal iştirak edir. – 
303. 
 
187. Helqe Lund (d.1962) – Norveç biznesmeni. «Statoyl» 
şirkətinin icraçı direktoru. – 303. 
 
188. Oman, O m a n   S u l t a n l ı ğ ı – Şərqi Ərəbistan 
yarımadasında dövlət. Sahəsi 212,4 min km
2
, əhalisi 2,2 milyon 
nəfərdir. İnzibati ərazisi 7 vilayətə bölünür. Dövlət başçısı sul-
tandır. Paytaxtı Məskət şəhəridir. – 304. 
 
189. Əfqanıstan, Ə f q a n ı s t a n   İ s l a m   D ö v l ə t i – 
Cənub–Qərbi Asiyada dövlət. Sahəsi 652,2 min km
2
, əhalisi 22,7 
 361 
milyon nəfərdir. İnzibati ərazisi 29 vilayətə və mərkəzə tabeli 2 
mahala bölünür. Dövlət başçısı prezidentdir. Paytaxtı Kabil 
şəhəridir. – 305.  
 
190 Həmid Kərzai (d.1957) – 2004-cü ildən Əfqanıstan İslam 
Dövlətinin prezidenti. 2001–02-ci illərdə Əfqanıstanın Baş naziri 
olmuşdur. – 305. 
 
191. Pakistan, P a k i s t a n   İ s l a m   R e s p u b l i k a s ı – 
Cənubi Asiyada dövlət. Sahəsi 796 min km
2
, əhalisi 133,5 
milyon nəfərdir. Paytaxtı İslamabad şəhəridir. İnzibati cəhətdən 
4 əyalətə və federal paytaxt ərazisinə bölünür. Dövlət başçısı 
prezident, qanunverici orqanı ikipalatalı parlamentdir. – 307. 
 
192. Şövkət Əziz (d.1949) – Pakistanın dövlət xadimi. 
2004–2007-ci illərdə Pakistanın Baş naziri olmuşdur. – 307. 
 
193. Tacikistan, T a c i k i s t a n   R e s p u b l i k a s ı – Orta 
Asiyanın cənub–şərqində dövlət. Sahəsi 143,1 min km
2
, 
əhalisi 5705 min nəfərdir. İnzibati ərazisi Bədaxşən Muxtar 
Vilayətinə, 2 vilayətə və 45 rayona bölünür. Dövlət başçısı 
prezident, qanunverici orqanı Məclisdir. Paytaxtı Düşənbədir. 
– 308. 
 
194. Akil Akilov (d.1944) – Tacikistan dövlət xadimi. 
1999-2013-cü illərdə Tacikistan Respublikasının Baş naziri 
olmuşdur. –308. 
 
195. Erkin Xəlilov (d.1955) – özbək hüquqşünası. Hüquq 
elmləri namizədi. 2005–2008-ci illərdə Özbəkistan qanun-
vericilik Palatasının sədri olmuşdur. – 309. 
 
196. İslam Kərimov, İ s l a m   Ə b d u q ə n i  o ğ l u 
(d.1938) – Özbəkistanın siyasi və dövlət xadimi. 1989–90-cı il-
 362 
lərdə Özbəkistan KP MK-nın Birinci katibi olmuşdur. 1990-cı 
ildən Özbəkistan Respublikasının prezidentidir. – 309. 
 
197. Qırğızıstan, Q ı r ğ ı z ı s t a n   R e s p u b l i k a s ı –  
Orta Asiyanın şimal–şərqində dövlət. Sahəsi 198,5 min km
2
, 
əhalisi 4526 min nəfərdir. İnzibati ərazisi 6 vilayətə, 40 rayona 
bölünür. Dövlət başçısı prezident,  qanunverici orqanı 
parlamentdir. Paytaxtı Bişkekdir. – 310–311. 
 
198. Almanbet Mattubraimov (d.1952) – mühəndis-texno-
loq. 2005–2006-cı illərdə Qırğızıstan Respublikasının Baş 
nazirinin müavini statusunda Avrasiya İqtisadi Əməkdaşlıq 
Təşkilatında daimi nümayəndəsi olmuşdur. – 310–311. 
 
199. Frenk Mermud – 2000-2003-cü  illərdə ABŞ-ın prezi-
dent administrasiyasında iqtisadi məsələlər üzrə Baş müşavir 
olmuşdur. – 312. 
 
 
 
 363 
 
 
 
Şəxsi  adlar  göstəricisi 
 
 
Abasıoğlu Kamran  – 193 
Abbasov Əli   – 275 
Abdullayev Rövnəq  – 40–43,143 
Abdullazadə İradə  – 160 
Abutalıbov Hacıbala  – 39,92,93 
Abraham Spenser  – 262 
Agila Karlos   – 262 
Akilov Akil   – 308 
Aksu Əbdülqədir  – 194–195 
Atatürk M K   – 103 
Azəri Tomris   – 285 
Babayev Heydər  – 274 
Babayev Rauf   – 211   
Beatriks   – 124 
XVI Benedikt   – 122 
Berluskoni Silvio  – 85,86 
Beri Bill   – 262 
Beyker Ceremi   – 263,287–292 
Bodman Samuel  – 258 
Bourn Con   – 113 
Braunbək Sem   – 275 
Brayza Mətyu   – 90 
Bulafqa Dohktan  – 262 
Buş Corc   – 219,254,293–295 
Bülbül    – 210 
Cons Elizabet   – 275 
Conston Qreq   – 262 
Çeyni Riçard   – 301 
Dorm Nensi   – 262 
 364 
II Elizabet   – 196 
Enqler Con   – 262 
Əhmədinejad Mahmud  – 88,201,306 
Əl-Əsəd Bəşşar  – 116 
Əl-Qasimi Səud  – 116 
Əliyev Heydər – 5,7,8,9,12,29,30,43,46,61,63, 
64,68–79,91,94,103,129,134, 
136,141,145,147,150,152,160, 
161,162,163,164,190,195,197, 
201,225,228,241,260,276,291, 
292 
Əliyev Yaşar – 219 
Əliyeva Arzu   – 32,209 
Əliyeva Leyla   – 32,136,150,160 
Əliyeva Mehriban – 32,45,53,55,64,105,108–109,    
128,136,150,160,169,178–180, 
209–211 
Əliyeva Zərifə xanım – 93 
Əsədov Oqtay   – 39 
Əsgərov Asif   – 183 
Əziz Şövkət   – 307 
Fasye Bernard   –123 
Fotiadis Fokion  – 117 
Göyüşov Abbas  – 183 
Gözal Abdulbari  – 45–54 
Gül Abdullah   – 197 
Hacı Çələbi xan  – 168 
Hacıyev Cahangir  – 275 
Harniş Rino   – 205 
Haşımov Zakir   – 92,110 
Hastert Denis   – 246 
Houm Fil   – 40–43 
Hüseyn xan   – 168 
Hüseynova İlhamə  – 179 
Hyuz Karen   – 259 
 365 
Xəlilov Erkin   – 309 
İbrahimov Nazim  – 183 
İqnatenko Vitali  – 202–203 
İmanquliyeva Aida  – 209 
Jeşut İohann   – 119 
Kaçinski Lex   – 215 
Kastelli Roberto  – 85–86 
Katsav Moşe   – 302 
Kellenberger Yakob  – 91 
Kerqustanq Pyer  – 40–43 
Kərimov İslam  – 309 
Kərimov Mahmud  – 5 
Kərzai Həmid   – 305 
Kikvete Cakayya  – 125 
Konell Miç   – 244 
Kold Cey   – 262 
Köçəryan Robert  – 225,298 
Krasner Stefen   – 90 
Qarayev Əbülfəs  – 157,179,275 
Qarayev Müzəkkil  – 178 
Qəmbərov Salman  – 211 
Quliyev Elçin   – 144–149 
Quliyev Tofiq   – 210,211 
Qutyerres Karlos  – 260–261 
Latkovskis Aynars  – 25 
Lemyer Jan   – 118 
Levayev Lev   – 127 
Li Uonq Vuk   – 216 
Lintner Eduard   – 44 
Lukaşenko Aleksandr  – 66 
Luqar Riçard   – 244 
Lund Helqe   – 303 
Mahmudov Eldar  – 68–79 
Mattubraimov Almanbet – 310–311 
Mbeki Tabo   – 126 
 366 
II Marqret   – 115 
Mehdiyev Ramiz  – 39 
Merkel Devid   – 275 
Mermud Frenk   – 312 
Məmmədov Asif  – 183 
Mənn Stiven   – 285 
Minimyer Devid  – 275 
Mermud Frenk   – 312 
Mollazadə Ceyhun  – 285 
Moralı Turan   – 92,110 
Mosbeyker Rob  – 287 
Musayev Rəşid   – 129–130 
Nağdəliyev Zeynal  – 186 
Nazarbayev Nursultan  – 214 
Nemçinski Maksimilian – 211 
Nemçinski Rozetta  – 211 
Nemət Azər Paşa  – 211 
Nəccar Mustafa  – 201 
Nəsirov Elşad   – 275 
Niftəliyeva Kifayət  – 176 
Obalı Əhməd   – 285 
Onjanov Nurlan  – 214 
Ortis Solomon   – 243,244 
Özat Şərəf   –193 
Paşayev Hafiz   – 219,242,275,276,287 
Paşayeva Nərgiz  – 209–211 
Pelosi Nensi   – 244 
Polad Bülbüloğlu  – 202 
Pomar Mark   – 242 
Prehm Karolin   – 262 
Putin Vladimir   – 202,203,235 
Ramsfeld Donald  – 300 
Rasizadə Artur   – 39,92,110 
Rzaquliyeva Leyla  – 285 
Rzayev N.   – 168 
 367 
Saakaşvili Mixeil  – 158 
Sadıqov Vaqif   – 94 
Sadıqzadə Altay  – 209 
Salayev Fuad   – 68,209 
Seleşur Rza   – 285 
Semnebey Peter  – 24 
Senin Viktor   – 208 
Sezər Əhməd Necdət  – 92–110 
Sezər Səmra   – 92,105,108–109 
Səttarov Oqtay   – 209 
Simmons Robert  – 120 
Skoukroft Brent  – 220–232,248 
Süvər Akkan   – 26 
Şakiri Qhasan   – 304 
Şərifov Samir   – 375 
Talal əl-Həsən   – 197 
Taner Emre   – 121 
Vad Abdulay   – 67 
Voznyak Pyotr  – 114 
Vunkler Hans   – 207 
Yavalar Dərya   – 262 
Yusifzadə Ziya  – 68–79 
Zakari Fərid   – 243 
Zollik Robert   – 259 
 
 
 
 
 
 
 
 368 
 
 
 
      Coğrafi adlar göstəricisi 
 
 
Abxaziya   – 226 
Agdam    – 15 
Afrika    – 192 
Almaniya   – 168 
Almatı    – 214 
Amerika Birləşmiş Ştatları – 90,192,205,206,219– 301 
Ankara    – 92,105 
Aralıq dənizi   – 106,254,255 
Atlantik okeanı  – 106 
Avropa – 12,13,17,86,90,103,106,142,   
  192,222,227,228,239,240,251,     
   252,255,262,272,275,279 
Avstriya   – 119,207 
Avrasiya   – 90–193,275 
Avropa – 12,13,17,86,90,103,106,142,   
  192,222,227,228,239,240,251,     
   252,255,262,272,275,279 
Asiya    – 13,192,214,252 
Bakı    – 11,28,34,36,37,41,44,61,66,  
67,82,84,88,92,93,105,106, 
109,112,114,115,116,122, 
124,125,126,139,143,149, 
190,195,196,198,200,204, 
207,209,211,213,218,220, 
250,253,276,292,302,310 
Balakən – 128–135,140,150,152,174,   
                                                       177,183,189,202,302,310 
Belarus    – 66 
Birləşmiş Ərəb Əmirlikləri – 89 
 369 
Bişkek    – 311 
Böyük Britaniya  – 41,113,186,239,304 
Ceyhan    –106,228 
Cənubi Afrika Respublikası – 126 
Cənubi Qafqaz – 24,101,106,120,207,227,251,   
                                                       289 
Cənubi Azərbaycan – 234 
Cənubi Osetiya   – 226 
Çernobıl   – 64 
Çin    – 106 
Dağlıq Qarabag – 9,16,17,19,36,80,81,82,95,97,  
   99,100,103,106,123,195,206,  
   222,223,224,225,226,251,252,  
   256,282,294,296,298,299,300,  
   301 
Danimarka   – 115 
Dnestryanı   – 226 
Əfqanıstan   – 90,238,257 
Əli Bayramlı (şəhər)  – 55–65 
Ərzurum   – 228 
Fransa    – 40,75,256 
Gürcüstan   – 143,152,184,228,229,239,  
                                                       240,250 
Xəzər dənizi – 41,103,106,109,227,228,231,   
                                                      250,252,255,260,267,275,    
                                                      294, 297 
Xocalı    – 81,212 
İlisu    – 157 
İmişli    – 45–54 
İordaniya   – 197 
İraq    – 239,257 
İran    – 80,88,201,221,227,231,234,  
   235,238,256,293,297,306 
İsrail    – 302 
İsveçrə    – 91   
 370 
İtaliya    – 85–86 
İznik    – 109 
Ki-Uest   – 225 
Kiş    – 178–180,192 
Kosovo   – 90,238,257 
Qax    – 140,150–159,165,174,177,  
                                                       183,187,189,192 
Qaxingiloy   – 158–159 
Qafqaz    – 83,207,221,227 
Qara dəniz   – 230,252 
Qazaxıstan   – 214 
Qırğızıstan   – 310–311 
Qusar    – 31 
Latviya    – 25 
Miçiqan   – 262 
Moldova   – 250 
Moskva   – 160,211,220 
Naxçıvan   – 160,165 
Niderland   – 124 
Norveç    – 303 
Oğuz    – 174 
Oman    – 304 
Orta Asiya   – 103,106,120 
Özbəkistan   – 257 
Pakistan   – 307 
Polşa    – 114,215 
Praqa    – 17 
Ras əl-Xeymə    – 89 
Roma    – 85,197 
Rusiya    – 8,152,184,202–203,209,221,  
                                                      225,235,236,239,254,256,           
                                                      297 
Seneqal   – 67 
Sinqapur   – 41 
Suriya    – 116 
 371 
Şəki    – 128,133,138,140,160–192 
Şimal dənizi   – 41 
Tacikistan   – 308 
Tanzaniya   – 125 
Təbriz    – 234 
Türkiyə   – 13,26,92–110,121,193,194– 
                                                       195,197,228,239,240,254 
Ukrayna   – 229,250 
Varşava   – 114 
Vaşinqton   – 219–232 
Vatikan   – 122 
Zaqatala – 128,133,136–149,150,152,  
                                                       174,177,183,189 
Zəngəzur   – 80 
Zığ    – 40–43 
 
 
 
 372 
 
 
 
MÜNDƏRİCAT 
 
DÜNYA AZƏRBAYCANLILARININ II QURULTAYINDA NİTQ 
 
16 mart 2006-cı il ........................................................................................................... 5 
 
DÜNYA AZƏRBAYCANLILARININ II QURULTAYI  
İŞTİRAKÇILARININ ŞƏRƏFİNƏ TƏŞKİL EDİLMİŞ  
RƏSMİ QƏBULDA NİTQ 
 
16 mart 2006-cı il ......................................................................................................... 22 
 
AVROPA İTTİFAQININ CƏNUBİ QAFQAZ ÜZRƏ XÜSUSİ NÜMAYƏNDƏSİ 
PETER SEMNEBEYİN BAŞÇILIQ ETDİYİ NÜMAYƏNDƏ HEYƏTİ İLƏ 
GÖRÜŞ 
 
17 mart 2006-cı il ......................................................................................................... 24 
 
LATVİYANIN CƏMİYYƏTİN İNTEQRASİYASI MƏSƏLƏLƏRİNDƏ XÜSUSİ 
TAPŞIRIQLAR ÜZRƏ NAZİRİ AYNARS LATKOVSKİSİN BAŞÇILIQ ETDİYİ 
NÜMAYƏNDƏ HEYƏTİ İLƏ GÖRÜŞ 
 
17 mart 2006-cı il ......................................................................................................... 25 
 
TÜRKİYƏNİN MƏRMƏRƏ QRUPU STRATEJİ VƏ SOSİAL 
ARAŞDIRMALAR VƏQFİNİN SƏDRİ AKKAN SUVƏRİN  
RƏHBƏRLİK ETDİYİ NÜMAYƏNDƏ HEYƏTİ İLƏ GÖRÜŞ 
 
17 mart 2006-cı il ......................................................................................................... 26 
 
NOVRUZ BAYRAMI MÜNASİBƏTİLƏ AZƏRBAYCAN XALQINA TƏBRİK  
 
18 mart 2006-cı il ......................................................................................................... 27 
 
AZƏRBAYCAN RESPUBLİKASININ PREZİDENTİ  İLHAM ƏLİYEV                                       
RESPUBLİKA MUZEY MƏRKƏZİNDƏ  
 
18 mart 2006-cı il ......................................................................................................... 29 
 
NOVRUZ BAYRAMI MÜNASİBƏTİLƏ  ÜMUMXALQ ŞƏNLİYİNDƏ  
NİTQ  
 
21 mart 2006-cı il ......................................................................................................... 32 
 
 373 
AZƏRBAYCAN PREZİDENTİ İLHAM ƏLİYEV «ŞAHDƏNİZ»                   QAZ 
İXRACI LAYİHƏSİ ÜZRƏ TİKİLƏN TPG–500 ÖZÜQALXAN 
PLATFORMASININ İNŞASININ BAŞA ÇATMASINA                                  
HƏSR OLUNMUŞ MƏRASİMDƏ  
  
22 mart 2006-cı il  ........................................................................................................ 40 
 
AŞ PA-nın HÜQUQİ MƏSƏLƏLƏR VƏ   İNSAN HÜQUQLARI KOMİTƏSİ 
SƏDRİNİN MÜAVİNİ EDUARD LİNTNERİN BAŞÇILIQ ETDİYİ 
NÜMAYƏNDƏ HEYƏTİ İLƏ GÖRÜŞ  
 
22 mart 2006-cı il ......................................................................................................... 44 
 
AZƏRBAYCAN PREZİDENTİ İLHAM ƏLİYEVİN İMİŞLİ RAYONUNA VƏ 
ƏLİ BAYRAMLI ŞƏHƏRİNƏ SƏFƏRİ 
 
23 mart 2006-cı il ......................................................................................................... 45 
 
İMİŞLİ ŞƏKƏR ZAVODUNUN TƏNTƏNƏLİ AÇILIŞ  MƏRASİMİNDƏ NİTQ 
 
23 mart 2006-cı il ......................................................................................................... 46 
 
AZƏRBAYCAN PREZİDENTİ İLHAM ƏLİYEVİN  
ƏLİ BAYRAMLI ŞƏHƏRİNƏ SƏFƏRİ 
 
23 mart 2006-cı il ......................................................................................................... 55 
 
ƏLİ BAYRAMLI ŞƏHƏR İCTİMAİYYƏTİNİN NÜMAYƏNDƏLƏRİ  
İLƏ GÖRÜŞDƏ NİTQ 
 
23 mart 2006-cı il ......................................................................................................... 56 
 
BELARUS RESPUBLİKASININ PREZİDENTİ  
ZATİ-ALİLƏRİ CƏNAB ALEKSANDR LUKAŞENKOYA 
 
24 mart 2006-cı il ......................................................................................................... 66 
 
SENEQAL RESPUBLİKASININ PREZİDENTİ                                                                    
ZATİ-ALİLƏRİ  CƏNAB ABDULAY VADA  
 
27 mart 2006-cı il ......................................................................................................... 67 
 
MİLLİ TƏHLÜKƏSİZLİK NAZİRLİYİNİN HEYDƏR ƏLİYEV ADINA 
AKADEMİYASINA DÖYÜŞ BAYRAĞININ TƏQDİM OLUNMASI 
MƏRASİMİNDƏ ÇIXIŞ  
 
27 mart 2006-cı il ......................................................................................................... 68 
 
31 MART – AZƏRBAYCANLILARIN SOYQIRIMI GÜNÜ  MÜNASİBƏTİLƏ 
AZƏRBAYCAN XALQINA MÜRACİƏT  
 374 
 
28 mart 2006-cı il ......................................................................................................... 81 
 
İTALİYANIN ƏDLİYYƏ NAZİRİ, SENATOR                                           
ROBERTO KASTELLİNİN RƏHBƏRLİK ETDİYİ                          
NÜMAYƏNDƏ HEYƏTİ İLƏ GÖRÜŞ 
 
30 mart 2006-cı il ......................................................................................................... 85 
 
AZƏRBAYCAN RESPUBLİKASININ PREZİDENTİ İLHAM ƏLİYEVİN 
ŞƏHİDLƏR XİYABANINA ZİYARƏTİ  
 
31 mart 2006-cı il ......................................................................................................... 87 
 
İRAN İSLAM RESPUBLİKASININ PREZİDENTİ  
ZATİ-ALİLƏRİ CƏNAB MAHMUD ƏHMƏDİNEJADA 
 
31 mart 2006-ci il ......................................................................................................... 88 
 
BİRLƏŞMİŞ ƏRƏB ƏMİRLİKLƏRİNİN ŞEYX SƏUD BİN RAS ƏL-XEYMƏ 
ƏMİRLİYİ HÖKMDARININ MÜAVİNİ VƏ VƏLİƏHDİ  
ŞEYX  SƏUD BİN SAQR ƏL-QASİMİNİN RƏHBƏRLİK ETDİYİ  
NÜMAYƏNDƏ HEYƏTİ İLƏ GÖRÜŞ  
 
31 mart 2006-cı il  ........................................................................................................ 89 
 
ABŞ-ın DÖVLƏT KATİBİ YANINDA DÖVLƏT PLANLAŞDIRMASI     ÜZRƏ 
DİREKTORU STEFEN KRAZNERU VƏ DÖVLƏT KATİBİNİN                
AVROPA VƏ AVRASİYA MƏSƏLƏLƏRİ ÜZRƏ MÜŞAVİRİ MƏTYU 
BRAYZA İLƏ GÖRÜŞ 
 
3 aprel  2006-cı il ............................................................................................................90 
 
BEYNƏLXALQ QIRMIZI XAÇ KOMİTƏSİNİN PREZİDENTİ                
YAKOB KELLENBERGERİN RƏHBƏRLİK ETDİYİ                          
NÜMAYƏNDƏ HEYƏTİ İLƏ GÖRÜŞ  
 
3 aprel 2006-cı il .......................................................................................................... 91 
 
TÜRKİYƏ PREZİDENTİ ƏHMƏD NECDƏT SEZƏRİN              
AZƏRBAYCANA RƏSMİ SƏFƏRİ 
 
4 aprel 2006-cı il .......................................................................................................... 92 
 
AZƏRBAYCAN RESPUBLİKASININ PREZİDENTİ                                                               
İLHAM ƏLİYEVİN VƏ  TÜRKİYƏ PREZİDENTİ                                      
ƏHMƏD NECDƏT SEZƏRİN TƏKBƏTƏK GÖRÜŞÜ  
 
4 aprel 2006-cı il .......................................................................................................... 95 
 
 375 
AZƏRBAYCAN PREZİDENTİ İLHAM ƏLİYEVİN VƏ TÜRKİYƏ 
PREZİDENTİ ƏHMƏD NECDƏT SEZƏRİN GENİŞ  
TƏRKİBDƏ GÖRÜŞÜ  
 
4 aprel 2006-cı il  ......................................................................................................... 96 
AZƏRBAYCAN PREZİDENTİ İLHAM ƏLİYEVİN VƏ TÜRKİYƏ 
PREZİDENTİ ƏHMƏD NECDƏT SEZƏRİN  MƏTBUAT ÜÇÜN 
BƏYANATLARI  
 
4 aprel 2006-cı il .......................................................................................................... 98 
 
AZƏRBAYCAN RESPUBLİKASININ PREZİDENTİ İLHAM ƏLİYEVİN 
ADINDAN TÜRKİYƏ RESPUBLİKASININ PREZİDENTİ ƏHMƏD 
NECDƏT SEZƏRİN ŞƏRƏFİNƏ  
TƏŞKİL EDİLMİŞ RƏSMİ ZİYAFƏTDƏ NİTQ 
 
4 aprel 2006-cı il ........................................................................................................ 102 
 
AZƏRBAYCAN PREZİDENTİ İLHAM ƏLİYEV VƏ TÜRKİYƏ PREZİDENTİ 
ƏHMƏD NECDƏT SEZƏR HEYDƏR ƏLİYEV FONDUNDA 
 
5 aprel 2006-cı il  ...................................................................................................... 108 
 
AZƏRBAYCAN RESPUBLİKASI AUDİTORLAR PALATASININ 
KOLLEKTİVİNƏ VƏ ÜZVLƏRİNƏ  
 
4 aprel 2006-ci il  ....................................................................................................... 111 
 
BÖYÜK BRİTANİYANIN MİLLİ AUDİT OFİSİNİN BAŞ MÜFƏTTİŞİ VƏ 
AUDİTORU SER CON BOURNUN RƏHBƏRLİK ETDİYİ          NÜMAYƏNDƏ 
HEYƏTİ İLƏ GÖRÜŞ 
 
5 aprel 2006-cı il ........................................................................................................ 113 
 
POLŞANIN İQTİSADİYYAT NAZİRİ PYOTR VOZNYAKIN RƏHBƏRLİK 
ETDİYİ NÜMAYƏNDƏ HEYƏTİ İLƏ GÖRÜŞ 
 
6 aprel 2006-cı il  ....................................................................................................... 114 
 
DANİMARKANIN KRALİÇASI ÜLYA HƏZRƏT   II MARQRETEYƏ  
 
6 aprel 2006-cı il ........................................................................................................ 115 
 
SURİYA ƏRƏB RESPUBLİKASININ PREZİDENTİ                                        
ZATİ-ALİLƏRİ CƏNAB BƏŞŞAR ƏL-ƏSƏDƏ  
 
6 aprel 2006-cı il ........................................................................................................ 116 
 
 376 
AVROPA KOMİSSİYASININ XARİCİ ƏLAQƏLƏR ÜZRƏ BAŞ 
DİREKTORUNUN MÜAVİNİ FOKİON FOTİADİS İLƏ GÖRÜŞ  
 
7 aprel 2006-cı il ........................................................................................................ 117 
 
AVROPA YENİDƏNQURMA VƏ İNKİŞAF BANKININ PREZİDENTİ   JAN 
LEMYERİN RƏHBƏRLİK ETDİYİ NÜMAYƏNDƏ                        HEYƏTİ İLƏ 
GÖRÜŞ  
 
10 aprel 2006-cı il ...................................................................................................... 118 
 
AVSTRİYA ALİ MƏHKƏMƏSİNİN  SƏDRİ İOHANN JEŞUT İLƏ  
GÖRÜŞ 
 
10 aprel 2006-cı il ...................................................................................................... 119 
 
NATO BAŞ KATİBİNİN CƏNUBİ QAFQAZ VƏ ORTA ASİYA ÜZRƏ XÜSUSİ 
NÜMAYƏNDƏSİ ROBERT SİMMONSUN RƏHBƏRLİK ETDİYİ 
NÜMAYƏNDƏ  HEYƏTİ İLƏ GÖRÜŞ  
 
10 aprel 2006-cı il ...................................................................................................... 120 
 
TÜRKİYƏ MİLLİ TƏHLÜKƏSİZLİK TƏŞKİLATININ RƏİSİ                                        
EMRE TANER İLƏ GÖRÜŞ 
 
11 aprel 2006-cı il  ..................................................................................................... 121 
 
ROMA PAPASI XVI BENEDİKT HƏZRƏTLƏRİNƏ  
 
11 aprel 2006-cı il ...................................................................................................... 122 
 
ATƏT-in MİNSK QRUPUNUN FRANSALI HƏMSƏDRİ                                      
BERNARD FASYE İLƏ GÖRÜŞ  
 
11 aprel 2006-cı il ...................................................................................................... 123 
 
NİDERLANDIN KRALİÇASI ÜLYAHƏZRƏT BEATRİKSƏ  
 
11 aprel 2006-cı il ...................................................................................................... 124 
 
TANZANİYA BİRLƏŞMİŞ RESPUBLİKASININ PREZİDENTİ  
ZATİ-ALİLƏRİ CƏNAB CAKAYYA KİKVETEYƏ  
 
11 aprel 2006-cı il ...................................................................................................... 125 
 
CƏNUBİ AFRİKA RESPUBLİKASININ PREZİDENTİ ZATİ-ALİLƏRİ  
CƏNAB TABO MBEKİYƏ 
 
11 aprel 2006-cı il ...................................................................................................... 126 
 377 
 
MDB ÖLKƏLƏRİNİN YƏHUDİ İCMALARI FEDERASİYASININ 
PREZİDENTİ LEV LEVAYEVİN RƏHBƏRLİK ETDİYİ NÜMAYƏNDƏ 
HEYƏTİ İLƏ GÖRÜŞ 
 
11 aprel 2006-cı il  ..................................................................................................... 127 
 AZƏRBAYCAN PREZİDENTİ İLHAM ƏLİYEVİN ŞƏKİ–ZAQATALA 
BÖLGƏSİNƏ SƏFƏRİ  
 
12 aprel 2006-cı il ...................................................................................................... 128 
 
BALAKƏN RAYONU İCTİMAİYYƏTİNİN NÜMAYƏNDƏLƏRİ İLƏ 
GÖRÜŞDƏ NİTQ 
 
12 aprel 2006-cı il ...................................................................................................... 131 
 
AZƏRBAYCAN PREZİDENTİ İLHAM ƏLİYEVİN ZAQATALA  
RAYONUNA SƏFƏRİ 
 
12 aprel 2006-cı il ...................................................................................................... 136 
 
ZAQATALA OLİMPİYA İDMAN KOMPLEKSİNİN TƏNTƏNƏLİ  
AÇILIŞ MƏRASİMİNDƏ NİTQ 
 
12 aprel 2006-cı il ...................................................................................................... 137 
 
ZAQATALA SƏRHƏD DƏSTƏSİNİN ŞƏXSİ HEYƏTİ İLƏ GÖRÜŞDƏ  
NİTQ 
 
12 aprel 2006-cı il ...................................................................................................... 144 
 
AZƏRBAYCAN PREZİDENTİ İLHAM ƏLİYEVİN QAX  
RAYONUNA SƏFƏRİ 
 
12 aprel 2006-cı il ...................................................................................................... 150 
 
QAXİNGİLOY KƏNDİNİN SAKİNLƏRİ İLƏ GÖRÜŞ 
 
12 aprel 2006-cı il ...................................................................................................... 158 
 
AZƏRBAYCAN PREZİDENTİ İLHAM ƏLİYEVİN ŞƏKİ RAYONUNA 
SƏFƏRİ   
 
12 aprel 2006-cı il ...................................................................................................... 160 
 
ŞƏKİ RAYONU İCTİMAİYYƏTİNİN NÜMAYƏNDƏLƏRİ İLƏ  
GÖRÜŞDƏ NİTQ 
 
12 aprel 2006-cı il  ..................................................................................................... 162 
 
AZƏRBAYCAN PREZİDENTİ İLHAM ƏLİYEV ŞƏKİ ŞƏHƏRİNDƏ  
 378 
 
13 aprel 2006-cı il  ..................................................................................................... 168 
 
ŞƏKİ–ZAQATALA BÖLGƏSİNİN SAHİBKARLARI İLƏ GÖRÜŞDƏ  
NİTQ 
 
13 aprel 2006-cı il ...................................................................................................... 172 
YEKUN NİTQİ 
 
13 aprel 2006-cı il ...................................................................................................... 176 
 
AZƏRBAYCAN PREZİDENTİ İLHAM ƏLİYEV ŞƏKİ ŞƏHƏRİNDƏ 
 
13 aprel 2006-cı il ...................................................................................................... 178 
 
AZƏRBAYCAN PREZİDENTİ İLHAM ƏLİYEVİN SƏDİRLİYİ İLƏ     ŞƏKİ–
ZAQATALA BÖLGƏSİNİN SOSİAL-İQTİSADİ İNKİŞAFINA         HƏSR 
OLUNMUŞ MÜŞAVİRƏDƏ NİTQ 
 
13 aprel 2006-cı il  ..................................................................................................... 181 
 
YEKUN   NİTQİ 
 
13 aprel 2006-cı il ...................................................................................................... 183 
 
TÜRKİYƏNİN «EKOVİTRİN» JURNALININ MÜXBİRLƏRİNƏ  MÜSAHİBƏ  
 
18 aprel 2006-cı il ...................................................................................................... 193 
 
TÜRKİYƏNİN DAXİLİ İŞLƏR NAZİRİNİN BAŞÇILIQ ETDİYİ  
NÜMAYƏNDƏ HEYƏTİ İLƏ GÖRÜŞ 
 
18 aprel 2006-cı il ...................................................................................................... 194 
 
BÖYÜK BRİTANİYA VƏ ŞİMALİ İRLANDİYANIN KRALİÇASI              
ÜLYAHƏZRƏT  II ELİZABETƏ  
 
18 aprel 2006-cı il ...................................................................................................... 196 
 
 
İORDANİYA HAŞİMİLƏR KRALLIĞININ ŞAHZADƏSİ İLƏ GÖRÜŞ  
 
19 aprel 2006-cı il ...................................................................................................... 197 
 
 
LATIN MƏDƏNİYYƏTİ AKADEMİYASININ NÜMAYƏNDƏ  HEYƏTİ İLƏ 
GÖRÜŞ 
 
19 aprel 2006-cı il  ..................................................................................................... 198 
 379 
 
İRANIN MÜDAFİƏ VƏ SİLAHLI QÜVVƏLƏRƏ DƏSTƏK NAZİRİNİN 
BAŞÇILIQ ETDİYİ NÜMAYƏNDƏ HEYƏTİ İLƏ GÖRÜŞ 
 
20 aprel 2006-cı il ...................................................................................................... 201 
 
İTAR-TASS-ın BAŞ DİREKTORU  VİTALİ  İQNATENKONUN                                              
65  İLLİYİ  MÜNASİBƏTİLƏ  TƏBRİK  
 
20 aprel 2006-cı il ...................................................................................................... 202 
 
AZƏRBAYCANIN PRAVOSLAV XRİSTİAN İCMASINA  
 
20 aprel 2006-cı il ...................................................................................................... 204 
 
ABŞ-ın ÖLKƏMİZDƏKİ FÖVQƏLADƏ VƏ SƏLAHİYYƏTLİ  SƏFİRİ         
RİNO HARNİŞ İLƏ GÖRÜŞ  
 
21 aprel 2006-cı il ...................................................................................................... 205 
 
ATƏT-in MİNSK QRUPUNUN AMERİKALI HƏMSƏDRİ                       
STİVEN MƏNN  İLƏ GÖRÜŞ 
 
21 aprel 2006-cı il ...................................................................................................... 206 
 
AVROPA İTTİFAQI «ÜÇLÜYÜ»nün NÜMAYƏNDƏ HEYƏTİ İLƏ                                
GÖRÜŞ                                                                                                    
                
21 aprel 2006-cı il ...................................................................................................... 207 
 
AZƏRBAYCAN PREZİDENTİ İLHAM ƏLİYEV «MİR»   DÖVLƏTLƏRARASI 
TELERADİO ŞİRKƏTİNİN SƏDRİ  
VİKTOR SENİNƏ MÜSAHİBƏ VERMİŞDİR  
 
21 aprel 2006-cı il ...................................................................................................... 208 
 
BAKIDA «ÜNS YARADICILIQ SƏHNƏSİ» TEATRININ TƏNTƏNƏLİ                                   
AÇILIŞ MƏRASİMİ  
 
22 aprel 2006-cı il ...................................................................................................... 209 
  
AZƏRBAYCANIN YƏHUDİ İCMASINA  
 
24 aprel 2006-cı il ...................................................................................................... 212 
 
QAZAXISTAN XARİCİ İŞLƏR NAZİRİNİN MÜAVİNİ                           
NURLAN ONJANOV İLƏ GÖRÜŞ  
24 aprel 2006-cı il ...................................................................................................... 214 
 380 
POLŞA RESPUBLİKASI PREZİDENTİ ZATİ-ALİLƏRİ  
CƏNAB LEX KAÇİNSKİYƏ 
 
24 aprel 2006-cı il ...................................................................................................... 215 
 
DÜNYA SƏHİYYƏ TƏŞKİLATININ BAŞ DİREKTORU                                   Lİ 
YONQ VUKUN RƏHBƏRLİK ETDİYİ NÜMAYƏNDƏ                                
HEYƏTİ İLƏ GÖRÜŞ  
 
25 aprel 2006-cı il ...................................................................................................... 216 
 
MİLLİ QEYRİ-HÖKUMƏT TƏŞKİLATLARI  FORUMUNUN  
VI QURULTAYINA  
 
25 aprel 2006-cı il  ..................................................................................................... 217 
 
AZƏRBAYCAN PREZİDENTİ İLHAM ƏLİYEVİN 
AMERİKA BİRLƏŞMİŞ ŞTATLARINA RƏSMİ SƏFƏRİ 
 
25 aprel 2006-cı il ...................................................................................................... 219 
 
BEYNƏLXALQ MÜNASİBƏTLƏR ŞURASINDA GÖRÜŞ 
 
26 aprel 2006-cı il ...................................................................................................... 220 
 
AZƏRBAYCAN PREZİDENTİ  İLHAM ƏLİYEV  
 
26 aprel 2006-cı il ....................................................................................................................... 241 
 
QEYRİ-HÖKUMƏT TƏŞKİLATLARININ NÜMAYƏNDƏLƏRİ   
İLƏ GÖRÜŞ 
 
26 aprel 2006-cı il ...................................................................................................... 242 
 
AMERİKA BİRLƏŞMİŞ ŞTATLARI KONQRESİNDƏ GÖRÜŞLƏR 
 
26 aprel 2006-cı il ...................................................................................................... 244 
 
AMERİKA BİRLƏŞMİŞ ŞTATLARININ YƏHUDİ TƏŞKİLATLARININ 
NÜMAYƏNDƏLƏRİ İLƏ GÖRÜŞ 
 
26 aprel 2006-cı il ...................................................................................................... 247 
 
AMERİKA BİRLƏŞMİŞ ŞTATLARININ KEÇMİŞ PREZİDENTİNİN  
MİLLİ TƏHLÜKƏSİZLİK ÜZRƏ KÖMƏKÇİSİ GENERAL  
BRENT SKOUKROFT İLƏ GÖRÜŞ 
 
26 aprel 2006-cı il ...................................................................................................... 248 
 
AMERİKA BİRLƏŞMİŞ ŞTATLARININ İCTİMAİ-SİYASİ FİKRİNİ 
MÜƏYYƏNLƏŞDİRƏN ŞƏXSLƏRLƏ GÖRÜŞ 
 
 381 
26 aprel 2006-cı il ...................................................................................................... 249 
 
AMERİKA BİRLƏŞMİŞ ŞTATLARININ NÜMAYƏNDƏLƏR PALATASININ 
ENERGETİKA VƏ BEYNƏLXALQ ƏLAQƏLƏR KOMİTƏLƏRİNİN BİR 
QRUP ÜZVÜ İLƏ GÖRÜŞ 
 
26 aprel 2006-cı il ...................................................................................................... 250 
AMERİKA BİRLƏŞMİŞ ŞTATLARININ  
«US NEWS    WORLD REPORT» JURNALINA MÜSAHİBƏ 
 
26 aprel 2006-cı il ...................................................................................................... 254 
 
AMERİKA BİRLƏŞMİŞ ŞTATLARININ ENERGETİKA NAZİRİ          
SAMUEL BODMAN İLƏ GÖRÜŞÜ  
 
27 aprel 2006-cı il ...................................................................................................... 258 
 
AMERİKA BİRLƏŞMİŞ ŞTATLARININ DÖVLƏT KATİBİNİN MÜAVİNLƏRİ 
İLƏ GÖRÜŞ  
 
27 aprel 2006-cı il ...................................................................................................... 259 
 
AMERİKA BİRLƏŞMİŞ ŞTATLARININ  TİCARƏT NAZİRİ                   
KARLOS QUTYERRES İLƏ GÖRÜŞ  
 
27 aprel 2006-cı il ...................................................................................................... 260 
 
AZƏRBAYCAN PREZİDENTİNİN ŞƏRƏFİNƏ 
 
27 aprel 2006-cı il ...................................................................................................... 262 
 
«ABŞ–AZƏRBAYCAN STRATEJİ ƏLAQƏLƏRİ: SİYASİ VƏ İQTİSADİ 
PRİORİTETLƏRİ» MÖVZUSUNDA KEÇİRİLMİŞ KONFRANSDA NİTQ 
 
27 aprel 2006-cı il ...................................................................................................... 213 
 
AZƏRBAYCAN İCMASININ ÜZVLƏRİ İLƏ GÖRÜŞDƏ NİTQ 
 
27 aprel 2006-cı il ...................................................................................................... 276 
 
AZƏRBAYCAN PREZİDENTİNİN ŞƏRƏFİNƏ TƏŞKİL EDİLMİŞ RƏSMİ 
QƏBULDA NİTQ 
 
27 aprel 2006-cı il ...................................................................................................... 287 
 
AZƏRBAYCAN PREZİDENTİ İLHAM ƏLİYEVİN VƏ  AMERİKA 
BİRLƏŞMİŞ ŞTATLARI PREZİDENTİ CORC BUŞUN  
GÖRÜŞÜ 
 
 382 
28 aprel 2006-cı il ...................................................................................................... 293 
 
ABŞ PREZİDENTİ CORC BUŞ İLƏ GÖRÜŞDƏN SONRA JURNALİSTLƏRİN 
SUALLARINA CAVAB  
 
28 aprel 2006-cı il ...................................................................................................... 296 
 
AMERİKA BİRLƏŞMİŞ ŞTATLARININ MÜDAFİƏ NAZİRİ                
DONALD RAMSFELD  İLƏ GÖRÜŞ  
 
28 aprel 2006-cı il ...................................................................................................... 300 
 
AMERİKA BİRLƏŞMİŞ ŞTATLARININ  VİTSE–PREZİDENTİ         RİÇARD 
ÇEYNİ İLƏ GÖRÜŞ  
 
28 aprel 2006-cı il ...................................................................................................... 301 
 
İSRAİL DÖVLƏTİNİN PREZİDENTİ ZATİ-ALİLƏRİ  
CƏNAB MOŞE KATSAVA 
 
1 may 2006-cı il .......................................................................................................... 302 
 
NORVEÇİN «STATOYL» ŞİRKƏTİNİN PREZİDENTİ  
HELQE LUNDUN RƏHBƏRLİK ETDİYİ NÜMAYƏNDƏ  
HEYƏTİ İLƏ GÖRÜŞ 
 
2 may 2006-cı il .......................................................................................................... 303 
 
OMAN SULTANLIĞININ XÜSUSİ TAPŞIRIQLAR ÜZRƏ  
SƏFİRİ ŞEYX QHASAN ŞAKİRİ İLƏ GÖRÜŞ 
 
2 may 2006-cı il .......................................................................................................... 304 
 
ƏFQANISTAN İSLAM RESPUBLİKASININ PREZİDENTİ  
HƏMİD KƏRZAİ İLƏ GÖRÜŞ 
 
4 may 2006-cı il .......................................................................................................... 305 
  
İRAN İSLAM RESPUBLİKASININ PREZİDENTİ  
MAHMUD ƏHMƏDİNEJAD İLƏ GÖRÜŞ 
 
4 may 2006-cı il .......................................................................................................... 306 
 
PAKİSTAN İSLAM RESPUBLİKASININ  BAŞ NAZİRİ  
ŞÖVKƏT ƏZİZ İLƏ GÖRÜŞ 
 
4 may 2006-cı il .......................................................................................................... 307 
 
TACİKİSTAN RESPUBLİKASININ BAŞ NAZİRİ   
AKİL AKİLOV İLƏ GÖRÜŞ 
 383 
 
4 may 2006-cı il .......................................................................................................... 308 
 
ÖZBƏKİSTAN RESPUBLİKASI PARLAMENTİNİN QANUNVERİCİLİK 
PALATASININ SƏDRİ ERKİN XƏLİLOV 
İLƏ GÖRÜŞ 
 
4 may 2006-cı il .......................................................................................................... 309 
QIRGIZISTANIN BAŞ NAZİRİNİN MÜAVİNİ  
ALMANBET MATTUBRAİMOV İLƏ GÖRÜŞ 
 
4 may 2006-cı il .......................................................................................................... 310 
 
AMERİKA BİRLƏŞMİŞ ŞTATLARI DÖVLƏT KATİBİNİN                  
İQTİSADİ MƏSƏLƏLƏRƏ DAİR BAŞ MÜŞAVİRİ                                        
FRENK MERMUD İLƏ GÖRÜŞ 
 
4 may 2006-cı il  ......................................................................................................... 312 
 
Q E Y D L Ə R  ........................................................................................................... 313 
 
Şəxsi adlar göstəricisi ................................................................................................. 356 
 
Coğrafi adlar göstəricisi ............................................................................................. 361 
 
 
 
 
 
 
 384 
_ 
 
 
 
 
ON YEDDİNCİ  KİTAB 
————— 
MAY 2006 - İYUN 2006 
 
 
 
 
 
 
 
 
 
 
____________________ 
 
 
 
 
 
Kitabı çapa hazırlayan     Tofiq Babayev 
 
Texniki redaktoru  Zoya Nəcəfova 
Yığım üzrə operator    İlhamə Kərimova 
Kompüter tərtibatı     Məhəbbət Orucov 
 
 
 
 
 
Cildin hazırlanmasında AzərTAc-ın materiallarından istifadə olunmuşdur. 
         
«Tayms» qarnitur. Formatı 84x1081/32. Ofset kağızı 1. Şərti çap  vərəqi 23,5.  
Uçot vərəqi  24,0 Tirajı 5000. Müqavilə qiyməti ilə. 
 385 
          
Azərbaycan  Respublikası Mədəniyyət və  Turizm Nazirliyi 
Azərbaycan Dövlət Nəşriyyatı. Bakı – Mehdi Hüseyn küç. 61, dalan 2, ev 3. 
«Şərq-Qərb» mətbəəsi, Aşıq Ələsgər küçəsi 17.  
 
