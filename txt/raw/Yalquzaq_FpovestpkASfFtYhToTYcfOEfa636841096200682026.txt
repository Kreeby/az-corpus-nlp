 1 
Kamran  Ġmranoğlu 
 
 
 
 
 
 
 
 
 
YALQUZAQ 
(POVEST) 
 
 
 
 
 
 
 
 
BAKI – Yurd – 1998 
 
 2 
 
Redaktoru və ön sözün müəllifi: 
MUXTAR  KAZIMOĞLU 
 
 
 
 
 
 
 
 
Kamran  Ġmranoğlu. Yalqusaq. Bakı, Yurd, 
1998, 109 səh. 
 
 
İ 4702060101   Qrifli nəşr 
       081-98 
 
 
 
 
Kamran  Ġmranoğlu, 1998 
 
 
 3 
HƏR KƏSĠN ÖZ ĠġĠ... 
 
Kamran İmranoğlunun ara-sıra yazıb 
«sandığa» yığdığı və heç vaxt çap elətdirmədiyi 
bədii yazılarından az-çox xəbərim olub. Təzəcə 
tamamladığı «Yalquzaq» povesti, mən bilən, 
Kamranın ilk iri nəsr əsəridir. İndiyəqədərki şer və 
hekayələrindən fərqli olaraq bu povestini o, 
«sandığa» qoymaq yox, işıq üzünə çıxarmaq 
qərarına gəlib və povestin nəşrə hazırlanmış bir 
nüsxəsini də oxumaq üçün mənə verib. Povestdə 
Kamran bizim yaşımızdan iyirmi-otuz il qabaqkı 
dövrün əhvalatlarını qələmə alır. O dövrün balaca 
bir kəndinə Kamranın gözü ilə baxa-baxa, istər-
istəməz Yasamal yoxuşundakı tələbə 
yataqxanasını xatırlayıram. 70-ci illərdə 
Universitetin (o vaxt Azərbaycanda bircə 
Universitet vardı) filologiya fakültəsində 
oxuyarkən hər ikimiz həmin yataqxanada 
yaşamışıq və Kamranla, onun yazıları ilə mənim 
ilk tanışlığım məhz orada olub. 
Mən birinci kursda oxuyanda Kamran 
dördüncü kursa keçmişdi. Yataqxananın eyni 
 4 
mərtəbəsində, ayrı-ayrı otaqlarda yaşayırdıq – o, 
öz yoldaşları ilə, mən öz yoldaşlarımla. 
Kamrangildə daxili vəziyyət necəydi, bilmirəm, 
amma mənim otaq yoldaşı sarıdan bəxtim 
gətirmişdi. (Otaq yoldaşlarım da, Kamran kimi, 
mənim ömürlük sirdaşım olaraq qaldılar.) Di gəl 
ki, bu, hələ hər şeyi həll eləmirdi. Yataqxanada 
yaşamaq istəyirdinsə, buradakı ümumi səs-küyə, 
çal-çağıra, qonşu otaqların «zülmünə» mətanətlə 
dözməyi bacarmalıydın. «Zülmün» ən sadə növü 
çağrılmamış qonaqların təşrif buyurmasından 
ibarət idi. Günlərlə kitab-dəftər üzü açmayan və 
vaxt keçirməyə münasib bir yer və üzüyumuşaq 
adam axtaran qonşular sənin otağında lövbər salıb, 
gecəyarısınacan getmək bilməyəndə səbrini 
basmalıydın, özünü ələ almalıydın. Adına əz 
aramızda «obşitel» dediyimiz bu qəribə insan 
məskənində «obşilikdən» qaçıb, öz aləminə 
qapılmaq çox çətin məsələ idi. Bir tərəfə çəkilib 
dərs oxumaq istəyirdin, «gəl güləşək» deyirdilər; 
kitabı bir qırağa atıb fikrə gedirdin, «kişi şair 
olub» deyirdilər; yorğanı başına çəkib, yatmaq 
istəyirdin, «kişi tənbəl olmaz» deyirdilər... Orda-
 5 
burda gecələməyin dadını görüb, uça-uça gəldiyim 
və bir müddətdən sonra darıxmağa başladığım bu 
yataqxana görəsən Kamrana necə təsir eləyirdi? 
Gərəsən bu səs-küy içində və əhli-kef adamlar 
arasında o da darıxırdımı? Kamranla o vaxt bu 
barədə söhbət eləyib-eləməməyim yadımda deyil. 
Amma orası yaxşı yadımdadır ki, axşam 
düşənəcən Kamranı yataqxanada gərməzdik. 
Çoxumuzdan fərqli olaraq o, dərsdən çıxan kimi 
özünü kitabxanaya verərdi. Yazı-pozu işini 
kitabxanada görüb, sabahkı dərslərdən arxayın 
olan Kamran yataqxanaya, təbii ki, kefikök 
qayıdardı və buradakı səs-küy və çal-çağır onu 
qətiyyən hövsələdən çıxarmazdı. İşini düzgün 
qurduğuna görə Kamran, məndən fərqli olaraq, 
yataqxanaya əcaib-qəraib yaşayış yeri kimi 
baxmazdı. Ayrı-ayrı bölgələrdən gələn müxtəlif 
ləhcəli və müxtəlif xasiyyətli adamların bir dam 
altında deyə– gülə yaşamasında, bir qab yeməyi 
(ən çox da kartof qızartmasını) dərd-beş nəfərin 
ortaya qoyub iştahla yeməsində Kamran nəsə bir 
gözəllik tapardı və bu gözəlliklə qaynayıb-
qarışmağı bacarardı. Kamranın öz tay-tuşları ilə 
 6 
duzlu zarafatlarını, tələbə cərgəsinə yenicə 
qoşulanlarla (və şəxsən mənim özümlə) yanımcıl 
qardaş kimi rəftar eləməsini son dərəcə xoş bir 
təəssüratla xatırlayıram... 
Amma bütün bunların «Yalquzaq» povestinə 
bir dəxli varmı? Məncə, var. Məsələ burasındadır 
ki, povestdə Kamranın qələmə aldığı o kəndin bəzi 
əhvalatları bizim yataqxananın məzəli 
əhvalatlarına çox bənzəyir; bizim yataqxananın 
əhli-kef sakinləri öz qiyafələrini azacıq dəyişib, o 
kəndin şeytana papış tikən bəzi sakinləri arasında 
peyda olurlar; bizim yataqxana kimi, o kəndin də 
cazibədarlığını Kamran, bəlkə hər şeydən qabaq, 
güclünün gücsüzlə, qoçağın tənbəllə, ağıllının dəli 
ilə qonşuluğunda görür. 
Yeri-yurdu, əsli-kökü bilinməyən 
Ağköynəkli kişinin səpdiyi şər toxumu gəyərsə, 
kəndin köhnə qayda-qanunu dəyişməlidir: Hacı 
Muradın malı-mülkü əlindən alınıb kolxoza 
verilməli və bu el ağ-saqqalının hökmünə son 
qoyulmalıdır. Əlbəttə, «Hacı Murad» adını görcək 
əvvəlcə adamı dahi Tolstoyun xofu basır. Xofdan 
birtəhər can qurtarıb, çağdaş nəsrimizi götür-qoy 
 7 
eləyəndə isə Kamranın «dağdan ağır» Hacı 
Muradının məşhur sələfləri (Cahandar ağa, 
Kərbəlayı İsmayıl...) yada düşür. Amma 
«Yalquzaq» povesti təkcə Hacı Muraddan ibarət 
deyil. Povestdə Kamranın öz müşahidələrindən 
doğulan və buna görə də Hacı Muraddan daha 
maraqlı görünən neçə-neçə obraz var, özü də bu 
obrazlara sinfi mübarizənin sən deyən elə bir isti-
soyuğu yoxdur: onun-bunun qapısında çörək yapa-
yapa özünə ər axtaran Qadoş, camaata nə qədər 
yaxşılıq eləsə də, ayaması üstündən götürülməyən 
Naftalin Kərəm, özgəsinin dediklərini ancaq öz 
arvadının süzgəcindən keçirəndən sonra eşidən 
Kar Abbasəli, xəstəni camışa mindirib müalicə 
eləyən Sınıqçı Hacı... Ədəbi-ideoloji sxemlərin 
cansıxıcı qəfəsindən çıxıb, «əz dilində» 
danışarkən bu obrazlar canlı insana çevrilə bilir. 
Əkin-biçin, arvad-uşaq, ölüm-itim barədə canlı 
insan kimi düşünüb-daşınarkən bu obrazlar bir-
birindən seçilməyə başlayır. Bir-birindən seçilən, 
eləcə də eyni ailənin üzvü kimi bir-birinə bağlı 
olan bu adamlar Araz qırağındakı yalquzağın 
ulartısını eşidib qorxurlar. Çünki bu ulartı hansısa 
 8 
bədbəxtlikdən xəbər verir. Bəs Salatının Arazda 
boğulması gözlənilən bədbəxtliyin başlanması 
deyilmi? Yox, hələ ki, camaat xeyirlə şərin qardaş 
olmağına möhkəm inanır və ölüm-itimi özünə o 
qədər də dərd eləmək istəmir. Povestin lap 
əvvəlində qələmə alınan ölüm hadisəsi (Salatının 
suda boğulması) sonrakı əhvalatlara da güzgü 
tutur, ayrı-ayrı adamlar əsər boyu, əgər belə 
demək mümkünsə o, qara xəbərin işığında 
canlanmağa başlayır. Qara xəbəri eşidib, Salatının 
taleyinə yana-yana: kimi beynində ağı quraşdırır, 
kimi kəfən pulunun davasını döyür, kimi itmiş 
keçisini axtarır, kimi də fürsəti əldən verməyib qız 
qaçırır... Və bu yerdə nə yalquzaq yada düşür, nə 
kənddə şər toxumu səpən Ağköynəkli kişi, nə də 
onun sinfi düşməni Hacı Murad. 
Bəs Hacı Muradın cavan arvadı Güllünün 
ölümü necə? Əvvəlki kimi yaşamağın qeyri-
mümkünlüyünü başa düşən Hacı Muradın kənddən 
çıxıb getməsi necə? Əsərin lap sonunda tanış 
olduğumuz bu əhvalatlar camaatı sarsıtmayacaq. 
Kamran İmranoğlu bu suala cavab axtarmağı biz 
oxucuların öhdəsinə buraxır. Mən də, bir oxucu 
 9 
kimi, qoyulan suala cavab axtara-axtara bu fikrə 
gəlirəm ki, Güllünün ölməyini də, Arazın o tayına 
adlayan Hacı Muradın aqibətini də camaat 
Gözəgərünməz kişinin öz ixtiyarına buraxacaq və 
hərə başını aşağı salıb, öz iş-gücü ilə məşğul 
olacaq. Biri işləyəcək, biri də nağıl-nuğul danışıb 
işləyənin başını qatacaq. Biri ipin ucunu itirib 
hövsələdən çıxacaq, biri də hövsələdən çıxanın 
könlünü alacaq. Lap o yataqxanadakı tələbələr 
kimi... 
 
MUXTAR KAZIMOĞLU 
 10 
PROLOQ ƏVƏZI 
 
-Ay Məşədi Vəli kişi, bu nədi eey? Gecə 
səhərə qədər yata bilməmişəm. 
-Nə olub, ay Baftalı Salahın nəvəsi? 
-Gecə heç nə eşitmədiniz? Ağıl üstündəki 
yalquzaq bütün gecəni ulayıb! Səsi indi də 
qulaqlarımdan getmir. 
Məşədi Vəli kişi gözünü Baftalı Salahın 
nəvəsinin gözünə dikib dilləndi: 
-Deyirlər, bir zamanlar səhər – səhər əli 
kərənti tutan Ağıl üstünə ot çalmağa gedirmiş. Bir 
də görürlər ki, Ağıl üstündəki iri bir çala doludu 
ilanla. İlanlar gecənin bir vaxtına qədər iki dəstə 
olub bir-birləri ilə o qədər vuruşublar ki, halsız-
halsız hamısı böyrü üstü düşüb çalaya. Bir nataraz 
oğlu nataraz da tənbəllik eləməyib nəfit gətirib 
onların üstünə töküb, od vurub! İlanların naləsi 
göyə qalxıb! Sonra da hamısını çalaya doldurub 
üstünü basdırıblar. 
-Axı nə olsun ki, ay Məşədi Vəli kişi? 
-O olsun ki, həmin əhvalatdan sonra 
yalquzağın babası da, dədəsi də Ağıl üstündə 
 11 
ulayarmış! Bu yalquzaq da hələ çox ulayacaq! 
Bildin, ay Baftalı Salahın nəvəsi?! 
Baftalı Salahın nəvəsi gözünü Məşədi Vəli 
kişinin gözünə dikib dillənmədi. 
 
1. 
Hacı Muradın Düyərli kəndinin ortasında 
yan-yana düzülən ot tayalarının başı köy üzünə 
dəyirdi. Bütün yayı araba-araba daşınıb gətirilən 
ot-ələfin hamısı Ənnağı kişinin yabasının ucundan 
keçib taya olmuşdu. İndi bu ot tayalarına 
baxdıqca, Ənnağı kişinin səliqəsinə adam mat 
qalırdı. 
Tək söyüdün kölgəsində kövşək vura-vura 
dincələn öküzlər də hərdən gözlərini ot tayasına 
dikir, hərdən fınxırır, hərdən də özlərindən razı-
razı mürgüləyirdilər. Bu qədər otu Ağıl üstündən 
elə bil onlar arabada çəkib buraya gətirməmişdilər. 
Ya da öküzlər Ənnağı kişinin işinə heyran 
qalmışdılar. 
Hacı Murad da çox insaflı adamıydı. 
Öküzləri yeri gəldi-gəlmədi hər ağır işə qoşmazdı. 
Kotana, xışa ayrı öküzləri qoşdurardı, samana, ota 
 12 
başqa öküzləri yollayardı. Yalnız möhrəlik palçıq 
qarışdırılanda öküzlər hamısı bir yerdə işləyərdi. 
Özü də elə canla-başla işləyərdilər ki, sanki Hacı 
Muradın öküzləri adam kimi dil qanırdılar. 
Axşamın sərini kəndin hər tərəfini 
bürüyürdü. Kişilər həyətlərindəki ağacların 
altından küçəyə açılan darvazalarının qabağına 
çıxırdılar. Onlar darvazalarının yanında iki daşın 
üstünə taxta uzatmışdılar ki, axşamüstü orada 
oturub dincəlsinlər. 
Yavaş-yavaş həmin oturacaqların üstündə 
adamlar bitərdi. Kiminin əlində ağac, kiminin 
əlində çomaq, kiminin əlində çəlik, kiminin əlində 
təsbeh. Kənddə kişilərin axşamı belə başlayardı. 
Bu vaxtlar kəndin arvadları əllərində vedrə, 
səhəng Araza tərəf yollanardılar. Qadınlar gündə 
Arazdan bircə dəfə su gətirmək üçün Ağıl üstünə 
gedər və təpədən suya əl çatana qədər enən 
pillələri aşağı düşər, qab-qacaqları su ilə doldurub 
geri qayıdardılar. Qadınların da axşamı belə 
başlayardı. 
Söyüdlərin kölgəsi bir az da uzandı. Salatın 
çiynində yekə səhəng darvazadan küçəyə çıxdı. 
 13 
Darvazanın yanındakı oturacaqda bitən əri Həşimə 
üzünü tutub deyinməyə başladı: 
– Səninki elə budu, baax! Çomağı qıçlarına 
dayayasan, papirosu da əlindən ötürməyəsən! 
Daha nə iş görəcəksən? Qıç da məşğul, əl də 
məşğul! 
Həşim də gözünü Salatının üzündən 
ayırmadan əlini kəndin lap yaxınlığından axan 
Araza tərəf uzadıb guya hirslənirmiş kimi ucadan 
dedi: 
– Beş addımlıqdan bir ovuc su gətirəcəksən, 
onu da bu axşam-axşam başıma qaxmasan olmaz? 
Arvadın ulğumu var ki, dili də dinc dursun! Yeri! 
Yeri! Boyuna qamış ölçüm! 
Həşimin bu sözlərindən sonra Salatın 
dinməz-söyləməz Araza tərəf yola düzəldi. 
Həşim peşmanladı ki, nə yaman pis dedim. 
Hardan dilimə gəldi: «Boyuna qamış ölçüm!» 
Yazıq Salatının bir əməlli-başlı günü-dirriyi də 
yoxdu. Səhərdən axşama qədər işləməkdən gözü 
açılmır. Hələ bunlar bir tərəfə qalsın, onsuz da iş-
güc qurtaran deyil! Yazıq Salatın qalıb o iki 
 14 
yetimlə bu iki uşağın arasında. O yetimlərlə bu 
uşaqlar da bir-birləri ilə yola gedən zibil deyillər. 
Mən Salatını alanda uşaq-zad istəmirdim. 
Güman eyləyirdim ki, Naznazın yetimlərinin 
əlindən tutub böyüdər, mənə də qulaq yoldaşı olar. 
Nə eləməli? Vurdu Salatın da bu tərəfdən iki uşaq 
doğdu. Bu da Allahın işidi. Qurbanı olduğumun 
yazısına pozu yoxdu! 
Yaxşı, Salatının nə günahı var idi ki, boyuna 
qamış ölçdüm?! Bu qədər Salatının üstünə 
qışqırmışam, onu söymüşəm, döymüşəm, amma 
belə ağır söz deməmişəm. Deyəsən, dəli şeytan 
ağlımı da yavaş-yavaş əlimdən alır. 
Həşim yenə Salatının dalısınca baxdı. Salatın 
uzaqdakı dənkəni burulub görünməz oldu. 
Həşim fikirləşdi ki, bu Salatın da onun 
bəxtiydi. Bir-iki adam istəmişdi, Salatın da heç 
birini yaxın buraxmamışdı. Sonra da daha istəyən 
olmamışdı. Yaşının ötməsinə baxmayaraq, vallah, 
Salatın mənə qır verməyəcəkdi. 
Hələ Naznaz sağ olanda, eşitmişdim ki, 
Naznazı qınayırmış ki, o təpərsiz kişini hardan 
tapmısan? Bunu da Naznaz ağzında saxlaya 
 15 
bilməyib mənə demişdi. Ona görə düzdü ki, 
arvadın ulğumu olmaz, o da ağlına gələni yox, 
ağzına gələni danışar. Mən də indiyə qədər bu 
sözü Salatının üzünə vurmamışam. Nə olar? 
Deyib, deməmiş olsun! 
Həşim beynində çox şeyi fırlatmaq istəyirdi 
ki, yenə qamış gəldi girdi beyninə. Düşündü ki, 
vallah, bu Salatın boyuna qamış ölçüləsi arvad 
deyil! 
Həşim şapqasını başından götürüb dizinə 
keçirdi. Yenə fikrə getdi. Həşimi fikirdən 
uşaqların səs-küyü ayırdı. 
Elə bil bu işlərə bənd olan uşaqlar azadlığa 
çıxdılar. Beş-altısı bir yerə yığılıb Hacı Muradın 
tayalarının yanında hər gün olduğu kimi indi də 
gizlənqaç oynamağa başladılar. 
Kənddəki axşamçağının sakitliyini təkcə 
uşaqların hay-küyü pozurdu. 
Qəflətən Araz tərəfdən vay-şivən qopdu. 
Ağız deyəni qulaq eşitmədi. Uşaqlı-böyüklü hamı 
Araza tərəf qaçmağa başladı. Hay-küyə itlərin də 
səsi qarışdı. Handan-hana bir uşağın bağırtısı 
aydın eşidildi: 
 16 
-Salatın xalanı Araz apardı! 
Kəndin adamları bir-birinə dəydi. Həşim 
arvadların Araza düşüb su götürdükləri yerə 
çatanda Salatının suyun üzündə qalan çılpaq 
qarnını gördü. Şapqasını başından götürüb yerə 
çırpdı: 
-Camaat içində biyabır olduq! 
 
2 
Salatın Həşimin ikinci arvadıydı. Birinci 
arvadı Naznaz uşaq üstündə ölmüşdü. Cənazəni 
xəstəxanadan gətirəndə qonşu kənddə at 
arabasının qabağını qardaşları kəsib saxlamışdılar. 
Demişdilər ki, bacımızı öz kəndimizdə 
basdıracağıq. Orada çayçının qabağında iki kəndin 
adamları üz-üzə dayanmışdılar. Bu vaxt haradansa 
Hacı Murad peyda olmuşdu: 
-Ay bala, çəkilin görüm! Heç nə elədiyinizi 
bilirsiniz? 
Hamı susmuşdu. Arabanın qabağından geri 
çəkilmişdilər. Hacı Murad yenə səsini qaldırmışdı: 
-Ay camaat, ölüyə əziyyət verməzlər. Belə iş 
heç Allaha da xoş getməz. 
 17 
Sonra da üzünü Qəhrəman kişiyə tutmuşdu: 
-Ay ağsaqqal, sizin kəndin camaatı 
qamışlıqdan-zaddan çıxıb? Gəlin aparırsan, 
qabağını kəsirlər. Ot daşıyırsan, arabanı 
saxlayırlar. Ölü gətirirsən, onun da qibləsinə daş 
diyirlədirlər. 
Təzəcə hər şey yat-yüt olmuşdu ki, iki qadın 
tindən çıxıb, əllərində yaylıqları, üzlərini cıra-cıra 
at arabasına tərəf cumdular: 
-Verin ölümüzü! Ölümüzü heç kəsə 
verməyəcəyik! 
Camaatın halı bir az da qarışdı. Qardaşlar 
təzədən qabağa yeridilər. Hacı Murad gördü ki, 
Qəhrəman kişidən bir səs çıxmır. Üzünü cavanlara 
tutub qışqırdı: 
-O arvadları da basın arabaya, arabanı da 
sürün kəndə! Deyəsən, bu köpək uşağı ölüynən-
dirinin nə olduğunu hələ bilmir. 
Arvadlar özlərini ölünün üstünə saldılar, 
araba da kəndə yol aldı. 
Bu əhvalat bir anda Həşimin xəyalından 
keçdi və gözləri Hacı Muradı axtardı. Axtaran 
 18 
kimi də Hacı Muradı gözünün qabağında at 
belində gördü. Hacı Muradın birinci sözü bu oldu: 
-Papağın boş qalsın, ay Həşim! 
Həşim oradaca yerə çöməldi. Taqətsiz-
taqətsiz bir ah çəkdi. «İndi mən dörd uşağnan nə 
təhər dolanacağam. Haranın külünü başıma ələyim 
ki, Allaha xoş getsin!» 
Həşim camaata üz tutanda gözü qaraldı: «Nə 
yaxşı ki, Hacı Murad vaxtında çatdı. Salatının 
meyidini Hacı Muraddan başqa heç kəs o Arazdan 
çıxara bilməz! Təvəkkül Allaha!» 
Bu vaxt Hacı Muradın səsi ucaldı: 
-Ay cavanlar, özünüzü Ağıl üstünün 
aşağısına yetirin! Orada Arazın dayaz yeri var. 
Çıxın daşların üstünə gözləyin! 
On-on beş cavan oğlan kəsə yolla qaçmağa 
başladı. 
Hacı Murad üzünü kişilərə tutub dedi: 
-Siz niyə dayanmısınız! Axşama hələ çox 
var, yeriyin qəbri qazın! Meyidi saxlamaq olmaz! 
Gün uzundu, dəfn edəcəyik! Özü də qəbri 
Naznazın ayaqlarının altına salın! 
Bir də geriyə dönüb Hətəmi çağırdı: 
 19 
-Ay Hətəm, sən də tez ol, öküzləri qoş 
arabaya. Ağıl üstünə gətir. 
Sonra özü də atı dəhmərləyib xırmana tərəf 
üz tutdu. 
 
3. 
Bu gün səhər-səhər Hacı Murad xırmana 
gələn kimi səsini başına atmışdı. Hacı Muradı 
indiyə qədər belə qəzəbli görməmişdilər: 
-Ə şil oğlu şil, gecə səhərə qədər xorhaxor 
yatırsan! Gecələr bir-iki dəfə durub xırmanın 
həndəvərinə fırlana bilmirsən? Sən də arvadsan, 
qorxursan yalquzaq gəlib səni yeyər? 
Hacı Murad bu sözləri Nəcəfalının böyük 
oğlu Sadığa dedi. 
Sadıq da dinməz-söyləməz gəldi Hacı 
Muradın yanına: 
-Nə olub, Hacı Murad əmi? 
-Canına dərd olub, bir də azzar! Xırman 
sovulandan sonra taxılı tay-tay götürüb 
aparacaqsan, yığacaqsan evin bir küncünə. Qışda 
da arvadınla ayaqlarını sallayacaqsan kürsünün 
altına, aşağıdan isti vuracaq, siz də 
 20 
mazaqlaşacaqsınız. Ununuz bol, odununuz bol, 
sizə nə lazımdır daha?! Nəcəfalının hesabına kef 
çəkirsiniz, o başını yerə qoyandan sonra nə 
eyləyəcəksiniz? 
-Nə olub, ay Hacı Murad əmi? 
-Sizi yüz kərə başa salmışam ki, kişi səhərə 
kimi yatmaz! Yatacaqsınız da! Torpağın altında o 
qədər yatacaqsınız ki, çabalasanız da çıxa 
bilməyəcəksiniz! Odu eey, Əlirzanın da bir gözü 
həmişə sizə baxır! Gözləyir ki, birinizin canı çıxa, 
o dəqiqə basa qəbrə, üstünüzü də torpaqlaya. 
Eşitməmisiniz, özü də oturub-durub deyir ki, insan 
belədi ki, canını tapşırdı, o saat gərək qoyasan 
qəbrə, yoxsa bir az qaldı, üfunəti hər yeri 
bürüyəcək. 
Sadıq bu dəfə heç nə demədi. Çənəsini 
dayadı əlindəki yabaya, başladı maddım-maddım 
Hacı Murada baxmağa. Hacı Murad yumşaldı: 
-Bala, əmanətə xəyanət olmaz! Kişi olan 
bəndənin malına kəm baxmazlar. Odu eey, məndə 
neçəsinin əmanəti var, nə vaxt gəldilər götürüb 
aparacaqlar. Bir də sizin nəyiniz var axı?! Quru 
 21 
çöpunüz də yoxdur ki, biləsiniz mal nədi, əmanət 
nədi? 
Bu dəfə Sadıq da yavaşca dilləndi: 
-Nə günahım var, Hacı Murad əmi? 
-Gözün kordu, taxılı yarılayıblar! 
Sadıq diksinən kimi oldu, tez yeridi taxıla 
tərəf. Doğrudan da, taxıldan beş-on kisə 
götürülmüşdü. Sadıq ayaq üstə dura bilməyib yerə 
çöməldi. Gözləri bir addımlıqdakı taxılı seçə 
bilmirdi. 
-Qalx ayağa, qalx! Ağzınızdan hələ süd iyi 
gəlir! 
Sadıq ac adamlar kimi Hacı Muradın 
gözlərinin içinə baxdı. Sadığa qəfil elə gəldi ki, 
Hacı Muradın gözləri yalquzağın gözləridi. 
Yavaşca dilləndi: 
-Hacı Murad əmi, bu, Ağköynəklinin işidi. 
Axşam xırmanın başına fırlanırdı. Vallah, gecə 
yarısına qədər kiçik qardaşım da mənim yanımda 
olub. Durub evə gedəndə taxıla özüm baxmışam. 
Vallah-billah Ağköynəklinin işidi! 
-Ağköynəklidi, qaraköynəklidi bilmirəm. 
Kişinin malını kişi kimi qoruyarlar! Amma bu 
 22 
barədə heç kəsə bir söz demə! Bir daş altda, bir 
daş üstdə! 
Hacı Murad atını dəhmərləyib Ağıl üstünə 
tərəf yol aldı. 
Sadıq özü də bilmədi ki, nə eləsin, başına nə 
çarə qılsın. 
Sadıq neçə illər idi ki, Hacı Muradın 
xırmanının keşiyini çəkərdi. Taxıl biçimi 
başlayanda, Sadıq da dinməz-söyləməz yabasını, 
belini, bir də kərəntisini götürüb xırmana 
yollanardı. Əvvəlcə kərəntiylə süpürgə kollarına 
toxunmadan otları, tikanları biçərdi, yabayla 
daşıyıb onları xırmanın qurtaracağında üst-üstə 
yığardı. Sonra da bellə çala-çuxurları düzəldərdi. 
Mal təzəklərini götürüb bir tərəfə atardı. Xırmanı 
əl içi kimi təmizləyərdi. 
Sadığın gördüyü bu iş iki günə başa çatardı. 
Üçüncü günü Sadıq oraq, balta və mıxça gətirərdi. 
Başlayardı oraqla süpürgə kollarını bir-bir 
dibindən biçməyə. Sadıq ehmalca və elə səliqə ilə 
biçərdi ki, süpürgə kollarının ruhu da inciməzdi. 
Sonra süpürgələri dəstələyib ayrı-ayrı yığardı. 
Sadıq yaxşı bilirdi ki, bu süpürgələr ilboyu onları 
 23 
görəcək. Hələ qonum-qonşuya da hərdən pay 
göndərəcək. Düzü, Sadığın süpürgəsinin həsrətini 
çəkənlər az deyildi. 
Sadıq bu il süpürgələri bağlayanda Hacı 
Murad gəlib xırmana çıxmışdı. Atla xırmanın o 
tərəf-bu tərəfini gəzmiş, sonra da atını sürüb 
xırmandan uzaqlaşmışdı. Bu məqamda Sadıq da 
öz-özünə fikirləşmişdi ki, Hacı Murad olasan, bir 
kəlmə söz deməyib gedəsən, görünməmiş işdi. 
Hacı Murad hər il bu vaxt xırmana gələndə 
hər şeyi yerli-yerində görmək istəyər və yüz cürə 
tapşırıq verərdi. İndi Hacı Murad heç bir söz 
demədən səssiz-ünsüz Ağıl üstünə tərəf yollanırdı. 
Elə Sadıq bunları fikirləşirdi ki, Hacı Murad atını 
geri döndərib təzədən Sadığın yanına qayıtdı: 
-Bu xırmanda o qədər süpürgə bağladın ki, 
indi də Hacı Muradın dalınca süpürgə bağlayırlar! 
Hacı Murad bu sözlərdən başqa heç nə 
deməyib, yenidən yoluna düzəldi. 
Sadığı təzədən fikir götürdü. Nə qədər 
fikirləşdi, tapa bilmədi ki, Hacı Muradın əhvalı 
niyə pozulub? 
 24 
-Görəsən, Hacı Muradın qanını kim 
qaraldıb? 
Bu sözləri də Sadıq səsini içəri çəkərək öz-
özünə ucadan dedi. 
Sonra da Sadıq başladı işinə davam eləməyə. 
Baltanı və mıxçaları götürüb çardağa tərəf getdi. 
Əvvəlcə əliylə çardağın ayaqlarını yoxladı. 
Möhkəm idilər. Taxtalara bir-bir əl atıb silkələdi. 
Sonra hərəsinə köhnə, paslı mıxçaların yanından 
par-par parıldayan təzə bir mıxça çalmağa başladı. 
«Sabah gedib qamış biçib gətirmək lazımdır. 
Qar, külək çardaqdakı qamışları tamam korlayıb. 
Daldalanmağa yaramaz. Gün adamın başına elə 
vurar ki, xırmandan meyidi çıxar». 
Sadıq əzilmiş, qırılmış qamışları yerə tulladı. 
Çardağın üstü və yanları açıq qaldı. Çardaq lüt-
üryan olandan sonra bir də ona tamaşa elədi. «Bu 
çardaq hara, Əsgər kişininki hara? Əsgər kişinin 
çardağı amanata bənddi. Amma bu çardaq neçə 
illərdi ki, qışı-yayı burada dözür. Əsgər kişi elə 
doğru deyir ki, onun çardağı təndirlikdi». 
İndi bütün bunlar Sadığın xəyalından keçdi 
və Hacı Muradın o vaxtkı sözü bir də yadına 
 25 
düşdü: «Bu xırmanda o qədər süpürgə bağladın ki, 
indi də Hacı Muradın dalınca süpürgə 
bağlayırlar!» 
Bu süpürgə məsələsi axşamüstünə qədər 
Sadığın yadından çıxmadı və Sadıq yaxşı bilirdi 
ki, bu taxılın oğurlanmasının ona heç bir dəxli 
yoxdu. 
Axşamüstü birdən Sadığı fikir götürdü: «Bu 
necə olan işdi, kəndin o başındakı bostanda 
qurulan çardağın yanında adam vurulur, bu 
başındakı xırmanda qurulan çardağın yanında taxıl 
oğurlanır?» 
Sadıq ha eşələndi, bu sualın cavabını tapa 
bilmədi. Amma sual onu yaman tutmuşdu. 
Birdən Hacı Muradın atının səsi eşidildi. 
Sadıq tez-tələsik çardaqdan yerə düşdü. «Yəqin 
oğrunu tapıb! Yoxsa Hacı Murad bir gündə iki 
dəfə xırmana gəlməz!» 
Hacı Murad atının cilovunu çəkib ucadan 
dedi: 
-O südəmər qardaşını tap, gəlsin xırmandan 
muğayat olsun! Özün də tərpən Sulutəpəyə! 
Mollanı götür gəl! Mollaya deynən sidr-kafir 
 26 
yaddan çıxmasın. Özü də Sultan kişini gətir, 
deynən Hacı Murad tapşırıb. O mirzəliyi atıb 
mollalıq eyləyən zatı qırıq oğlu zatı qırıqdan bir 
kar aşmaz. Keçən dəfə görmədin, ölü qaldı bir 
tərəfdə, elə bütün yasda ikiarvadlılıqdan danışdı. 
-Kim ölüb, ay Hacı Murad əmi? 
-Tifağı dağılmış bibini, Salatını Araz aparıb! 
Bundan sonra Hacı Murad Sadığın üzünə 
baxmadan atını Ağıl üstünə tərəf dəhmərlədi. 
 
4. 
Sadıq heç nəyə əl vurmadı. Tez-tələsik 
çardağın kölgə tərəfinə qoyduğu bardağı götürdü. 
Bürmələyib bardağın ağzına basdığı tut 
yarpaqlarını çıxartdı və bardağı başına qaldırdı. 
Bardaqda bir içimlik su qalmışdı, onun da 
hamısını içdi. Sol əlində bürmələnmiş tut 
yarpaqlarını yerə atdı, bardağı da götürdü və 
kəndə tərəf yola düzəldi ki, gedib paltarını 
dəyişsin. 
Yolda onu fikir götürmüşdü ki, bibisinin 
ölümünü atasına necə deyəcək? Kişi də yaman 
əziyyət çəkir, nə sağalandan sağalır, nə də... Sadıq 
 27 
«ölüm» sözünü dilinə gətirmədi. Bir də fikirləşdi 
ki, atam kiminsə qarğışına tuş gəlib. Yoxsa bu 
kənddə bir kişi, bir arvad indiyə qədər şil olub, 
yorğan-döşəkdə yatmayıb, cümə axşamı, orucluq 
bayramı, nə bilim hansısa xoş gündə canlarını 
tapşırıblar, mənim atama isə zillət qismət olub. 
Sadıq bir az da getmişdi ki, qəfil ilan vurmuş 
adam kimi diksindi. Uşaqlığını xatırladı və atası 
ilə anasının dalaşması yadına düşdü. O vaxt nə 
üstündə dalaşdıqlarını Sadıq sonralar nə atasından, 
nə də anasından soruşmuşdu. 
Sadıq gözlərini yolun ortasına dikib yeriyə-
yeriyə həmən dalaşmanı xatırladı. O vaxt anası 
oturduğu döşəkçənin üstündən qalxıb qəzəblə 
atasına «səni görüm şil olub yerdə qalasan» dedi 
və orağını götürməyə getdi. Atası da onun 
arxasınca qışqırdı: «Arxayın ol, səni öldürüb 
basdırmayınca, ölməyəcəyəm». 
Sadığa əyan oldu ki, atası dediyi kimi 
anasını çərlədib öldürdü, anasının da qarğışı 
atasını tutdu. 
Sadıq yolunun səmtini dəyişib kənddəki 
kiçik arxlara suyun bölündüyü yerə – Suvata tərəf 
 28 
üz qoydu. Suvat kəndin lap girəcəyindəydi, kiçik 
qardaşının da evi oradaydı. Fikirləşdi ki, kiçik 
qardaşıgildən bir paltar tapıb əyninə geyər, həm də 
Suvatdan Sulutəpəyə yaxındır. Elə ordan da 
birbaşa Sultan kişinin dalısınca gedər, atasına da 
yalan deməz. 
Sadıq kiçik qardaşıgilə çatanda gördü ki, 
qapı-baca bağlıdır, həyətdə də heç kəs yoxdur. 
Bildi ki, hamı Həşimgilə gedib. Bardağı qapının 
yanına qoydu. Qonşu Mustafanın həyətinə keçdi. 
Mustafa it damının yanında öz-özünə danışır, 
nəsə qurdalanırdı. Sadıq Mustafanın başının 
qarışdığını görüb ona yaxınlaşdı. Mustafanın atı 
da çayın başındaydı. Sadıq fikirləşdi ki, Mustafa 
nə əcəb atı həyətdə saxlayıb, aparıb çöldə 
hörükləməyib? 
Sadıq it damının yanına çatdı, 
«salaməleyk»dən sonra Mustafa da ayağa qalxdı 
və Sadıqdan qabaq dilləndi: 
-Bilirəm, ay Sadıq! Allah rəhmət eləsin! 
Nəcəfalıya nə təhər dediniz? 
Sadıq cavab verdi ki, atama deyən olmayıb, 
xəbəri yoxdur. Mən də ürək eləmədim evə gedəm. 
 29 
Elə xırmandan birbaşa buraya gəlmişəm ki, 
Sulutəpəyə Sultan kişinin dalısınca gedəm. Sadıq 
sonra da it damının içindən mırıltını eşitdi və 
damın qabağındakı küçüklərə baxdı: 
-Bu qancıq nə vaxt küçükləyib? 
Salatının ölümü elə bil tamam yaddan 
çıxmışdı. Mustafa başladı şirin-şirin danışmağa: 
-Ay Sadıq, axırıncı dəfə nə vaxt yuxu 
görmüşəmsə, tamam yadımdan çıxıb. Mən lap 
gec-gec yuxu görürəm. Amma gecə yuxumu 
əməlli-başlı qarışdırmışam. Görürəm ki, atı 
bağlamışam Hacı Muradın tayalarının yanına. At 
da elə bil aclıqdan çıxıbmış kimi tayaları söküb 
dağıdır. Mən də on-on beş metr kənarda 
oturmuşam tut kötüyünün üstündə. Birdən 
yalquzaq çiynimin üstündən şığıdı ata tərəf. 
Başladı atı daldan parçalamağa. Qışqırdım, 
qışqırığıma da özüm oyandım. Tez-tələsik geyinib 
bayıra çıxdım. Gördüm ki, at yerindədir. Bir az 
toxdadım. Sonra qancığın zingiltisi qulağıma 
dəydi. Elə zarıyırdı – elə zarıyırdı ki, hələ bu itin 
belə zarıldadığını eşitməmişdim. Tez gəldim itin 
yanına. Ay işığıydı. Damın qabağında üç dənə 
 30 
küçük gördüm. Bir az da yaxınlaşıb baxdım ki, 
üçü də ağappaq, anası kimidi. İtin zarıltısından 
bildim ki, qarnında yenə küçük var. Zəncirindən 
yapışıb onu bayıra çəkdim. Dördüncü küçüyü də 
mən zorla itin qarnından dartıb çıxardım. İnan ki, 
yuxudan durmasaydım, bu küçük elə 
qarnındaykən anasını çatdadacaqdı. Özü də bax, 
axırıncı o qara küçükdür! 
Sonra əlavə etdi: 
-Atı da elə yuxuma görə aparıb çölə 
hörükləməmişəm. Demə bu da sənin bəxtin imiş! 
Yeri yəhərlə, min get! Sulutəpəyə piyada 
getməyəcəksən ki?! Mən də gedirəm qəbir 
qazmağa. 
Sadıq dinməz-söyləməz ata tərəf getdi, 
Mustafa da təzədən əyilib küçüklərə yal verməyə 
başladı. 
Sadıq çoxdan kənddən uzaqlaşmışdı. 
Küçüklər də yalı yeyib qurtarırdılar. Suvat 
tərəfdən səs gəldi: 
-Ay Mustafa! Ay Mustafa! 
-Həyətə gəl, buradayam! 
 31 
Mustafa yenə başını aşağı saldı. Bir də başını 
qaldıranda gördü ki, ağ köynəkli kişi at belində 
yanında durub, gözü də qara küçükdədir. 
Ağköynəkli kişi Mustafaya aman vermədi: 
-Ə, Misto, bəs sənə deməmişəm ki, qancıq 
küçükləyəndə mənə de, küçüklərin birini seçib 
mən götürəcəyəm? 
-Vallah, gecə küçükləyib, səhər də kimdən 
soruşdum, dedilər vayenkomata getmisən! 
-Bax, o qara küçük var haa, mənimdi! Bir-iki 
həftədən sonra gətirərsən bizə! Qulaqlarını da 
özüm kəsəcəyəm ki, əlimin dadını indidən bilsin, 
özü də qırımından görünür ki, qancıq deyil, 
köpəkdi. 
-Hə, köpəkdi! 
Ağköynəkli kişi bir də qara küçüyə göz 
yetirdi, sonra yenə üzünü Mustafaya tutdu: 
-Kənddə kim ölübdü? Deyəsən, qəbir 
qazmağa gedirlər! 
-Nəcəfalının bacısı Salatını Araz aparıb! 
-Onlar da bir nəsil deyil! Hamısı giriblər 
Hacı Muradın qoltuğunun altına. Hacı Muradın 
qoltuğunun altından çıxmaq da hər kişinin işi 
 32 
deyil! Nəcəfalının da nəslini yaxşı tanıyırıq. 
Onların arasında bircə qeyrətlisi varsa, o da kiçik 
oğludur. O kiçik oğlu hələ bu küçük boyda 
olandan demişdim ki, bundan bir şey çıxacaq! 
Mustafa dillənmədi. Ağköynəkli kişi yenə 
soruşdu: 
-Sənin atını minib Sulutəpəyə gedən kim idi? 
Uzaqdan görüb tanımadım. 
-Nəcəfalının böyük oğlu Sultan kişinin 
dalısıca getdi. 
-Yenə bu Hacı Murad ikiarvadlının işidi, 
bax! Keçən dəfəki yasda hamıya demişəm ki, daha 
bu kəndə ölü götürməyə Sultan kişi gəlməyəcək! 
Nə olubdu təzə mollaya? Dünənə qədər mirzəlik 
eyləyirdi, hamınız da məktubunuzu aparıb ona 
oxutdururdunuz! İndi də mirzəliyi yerə qoyub 
mollalıq eyləyir. Nə olub balam, məktubunuzu 
oxuyanda əl çəkmirdiniz, ölülərinizə Quran 
oxumağa başlayandan bəyənmirsiniz? Yaxşı, Hacı 
Murad, Sultan kişiylə görüşün axırıncı olar! Mən 
getdim qəbiristanlığa, sən də belini götür, gəl ora! 
 33 
Ağköynəkli kişi qəzəblə atına bir qamçı 
çəkdi. Atı sürə-sürə bir də Mustafaya tərəf dönüb 
ucadan dedi: 
-Ay Misto, yadında yaxşı saxla, o yalquzaq 
var haa, onun qənimi bu qara köpək olacaq!.. 
 
5. 
Sadıq az qalırdı Sulutəpəyə yetişə, 
Ağköynəkli kişi də qəbiristanlığın girəcəyinə 
çatmışdı. Amma arvadlar Arazın qırağında 
qalmışdılar. Hələ kənddən də nə qədər adam 
axışıb bura gəlmişdi. 
Gizlənqaç oynayan uşaqlar Arazın dəhşətini 
indi görürdülər. Onların çoxusu barmaqlarını 
ağızlarına basıb ufulduyurdular. Elə bilirdilər ki, 
Arazda boğulan Salatın deyil, onların özləridi. 
Bir xeyli də keçdi. Arvadlar gördülər ki, 
burada dayanmaqla heç bir şey aşmaz. Ona görə 
də bir-birlərinə təsəlli verə-verə kəndə tərəf 
dönməyə başladılar. 
Səhəngini, vedrəsini dolduran – 
doldurmayan qadınlar da onlara qoşuldular. 
 34 
Kənddəki birinci evə çatan kimi pota arvad 
bir qızın üstünə qışqırdı: 
-Nə dayanmısın, yeri Tutu nənəni çağır 
gəlsin! 
Tutu nənənin evi kəndin o başındaydı. 
Qocalmağı bir yana qalsın, ayağı da möhkəm 
ağrıyırdı. 
Ötən yay zəmilərdən taxıl təzəcə biçilib 
qurtarmışdı. Kiçikli – böyüklü hamı başşağa 
getmişdi. Onlar zəmilərin kənarındakı arxların 
yanında yerə tökülmüş sünbülləri bir-bir yığıb, 
torbalara doldururdular. Günorta çağı hamı evə 
qayıdanda Tutu nənə də arxada qalıb yavaş-yavaş 
gəlirdi. Səhəri gördülər ki, Tutu nənənin bir qıçı 
yerimir. Özü dedi: «Dünən başşaqdan gələndə 
qıçım burxulub yerə yıxılmışam!» Tutu nənənin 
sol ayağı hələ də ağrıyırdı. 
«Yer qulaqlı olar», – deyərlər. Qız uşağı 
Tutu nənə ilə yolda rastlaşdı. Uşaq tövşüyə-
tövşüyə dedi: 
-Tutu nənə, Salatın xalanı Araz apardı! 
Anam deyir ki, tez Həşim əmigilə gəlsin! 
 35 
-Bilirəm bala, Allah dalısından saxlasın! Bu 
Həşimin başında nə qada varsa, o evdə bir arvad 
da salamat qalmır. 
Tutu nənə əllərini dizlərinə qoyub daşın 
üstündə oturdu. Qonşunun tövləsinin arxa divarı 
daşın üstünə kölgə salırdı. 
«Dünən gecə Məşədi Cəfərin nəvəsi 
gəlmişdi. Necə yaxşı uşaqdı. Burnu yernən 
gedirdi. Naxır gələndə biliblər ki, inəkləri ayrılıb 
Ağıl üstündə qalıb. Yalvarıb-yaxardı ki, sən allah, 
Tutu nənə, qurdun ağzını bağla! Varımız-yoxumuz 
bir inəkdi, onu da qurd yesə, uşaqların üzünə necə 
baxacam! Evdə də ağartı olmadı, vay halımıza. 
Mən də qurdun ağzını bağladım. Səhərisi qaça-
qaça gəldi ki, bəs inək kəndin aşağısında bulağın 
yanındakı ağacın altında yatıb. Sağ – salamatdır! 
Ovcuma da bir şey basdı. 
Ay evin yıxılsın, Həşim! Dünən sən də 
gələydin, Salatının da əlacın qılaydım. İndi 
görərsən, Abbasəlinin keçi məsələsi də çin 
olacaq!» 
-Ay Tutu nənə, çox oturma, qalx gedək! 
Həşimin evi yıxıldı! 
 36 
Tutu nənə səsdən ayılan kimi oldu. Qalxıb 
Süleymanın gəlininin qoluna girdi və yola düzəldi. 
Bu vaxt Abbasəlinin qızını görüb dedi: 
-Tez ol, get anana de ki, gəlsin Salatının 
suyunu qaynadaq! 
 
6. 
Cahangirin yerində bu il bir qovun-qarpız 
əmələ gəlmişdi ki, gəl gərəsən! Qoyun-quzu döş-
döşə yatan kimi iri-iri qarpızlar da baş-başa 
vermişdilər. Ahıllar deyirdilər ki, hələ indiyə kimi 
bu kəndin bostanlarında belə nemət 
görünməmişdi. Kəsib yeməklə, yığıb daşımaqla 
qurtarmırdı ki, qurtarmırdı. 
Yay girəndən Əsgər kişinin dili ağzına 
sığmırdı. Yoldan ötənlər, bostanın həndəvərinə 
dolananlar buradan əliboş getməzdilər. Əsgər kişi 
hərənin qoltuğuna qovundan, qarpızdan verib evə 
göndərərdi. Sonra da deyərdi: 
-Gözünüz doyunca yeyin, goruma 
aparmayacağam ki?! Hamınızın halal xoşu olsun! 
Əsgər kişi düz bostanın ortasında böyük bir 
çardaq qurmuşdu. Gecələri də bu çardaqda yatardı. 
 37 
Yatmaq nə yatmaq? Heç gözlərinə yuxu 
gələrdimi? 
«Yazıq Şahlar! Baş alıb bu kənddən çıxıb 
getdi! Allah baisin evini yıxsın! Qoydular ki, 
Şahlar dədə-ana üzü görsün! Hərə bir tərəfdən 
dedi ki, elə Şahlar yaxşı oğlandı, mənim qızımı 
alacaq. Başqa bir qurumsaq da səsini ucaldardı ki, 
qundaqda ikən Şahlarla qızımın kəbinini 
göbəkkəsmə eləmişik. Əttövbə, Əsgərin bu işdən 
xəbəri varsa! Yalandan elə şeylər toxuyurlar ki, 
adamın əli üzündə qalır. Bilmirsən nəyə inanasan, 
kimə pənah aparasan! 
Odu eey, baş alıb kənddən getdi. heç 
bilmədim kimin qızını aldı. Dədəsini tanımıram, 
babasını tanımıram. İndi mən də qalmışam arvadla 
tək-tənha. Az qalır ağzımıza qurd düşə. Günümüz 
də həyətdəki tək tutun altında keçər! Bu tərəflərə 
bir dəfə də üzükmür ki, barı boyuna-buxununa 
baxım. Yazıq Şahlar! Yəqin o da naçar qalıb». 
Əsgər kişi keçə qaranlığında hövsələsinə 
səbir diləyə-diləyə bilməzdi haranın daşını başına 
salsın. Hey əlac axtarardı, əlac da ki, qəhət olub 
göyə çəkilərdi. 
 38 
Dünən gecə də əl-ayaq çəkiləndən sonra 
çardağa qalxdı. Döşəyi rahlayıb, balıncı bir neçə 
dəfə çırpıb yerinə qoydu. Ağlına nə gəldisə, 
çardaqdan aşağı endi. Əl fanarının işığında bostanı 
gəzməyə başladı. İri qarpızların üstünə nişana 
qoya-qoya arxın o tərəf-bu tərəfinə keçdi. «Oğru-
moğru girməz bu bostana. Heç kimə pisliyim 
keçməyib, heç kimi də boş qaytarmamışam. Kimin 
də xeyir işi olub, kisə-kisə qovun-qarpız 
göndərmişəm. Hələ göndərəcəyəm də! İnşallah, 
bostan pozulanda da hər evin öz payını 
verəcəyəm. Qoy atama rəhmət oxusunlar. Bəs 
Şahlara xeyir-dua? Bilmirəm verəcəklər, ya 
verməyəcəklər. 
Bu Şahlar hardan daş olub bunların başına 
düşdü. Yazıq uşaq, məktəbdə elə yaxşı oxuyardı 
ki, müəllimlərin hamısı razılıq eləyərdi. Hesab 
müəllimi var idi eey, Novruz müəllim, məni hər 
görəndə «sağ ol, Əsgər əmi, Şahlar kimi oğul 
yoxdur», – deyərdi. Şahlar da iksi-miksi elə gözəl 
bilirdi ki, bir dənəsini boş buraxmazdı, hamısını 
eləyərdi. 
 39 
Odur eey, nəvəm Şahların dəftərindən indi 
də istifadə edir. Nəvəmi də müəllim yaxşı 
tərifləyir. Deyəsən, ondan yaxşı oxuyan olacaq». 
Əsgər kişi əl fanarı ilə yenə çardağın yanına 
döndü. Əlini atıb çardaqdan bir kağız götürdü. 
Ovcunda bürmələyə-bürmələyə çardaqdan beş-on 
addım uzaqlaşdı və çöməldi. 
«Köpək uşaqlarına dedim ki, aftafanı suynan 
doldurun, gətirin qoyun bura! Hərəsi bir tərəfə 
əkildi. İndi səhər üzü olsun, hamısı bostana 
cumacaq. Ay verdim haa! Sabah heç birinə yer-
yemiş verməyəcəyəm! Qoy canları çıxsın!» 
Əsgər kişi yenə çardağa tərəf döndü. Başladı 
çardağın başına fırlanmağa. O ayağına baxdı – bu 
ayağına baxdı. Çardağın ağac ayaqlarından birini 
təpiklə vurdu. «Yox, möhkəmdi! Şeh düşənə qədər 
dözər. Sonra da uçurub evə daşıtdıracağam. Beş-
altı təndirlik odun var burda. Arvad qışda təndirə 
salıb yandırar». 
Təzədən çardağa qalxdı. Ayaqqabılarını 
çıxarıb cütlədi və düz pilləkənin başına qoydu. 
Şalvarını çıxarıb qatladı və balıncının altına 
itələdi. «Kəmərin də dəridən olması bir bəladı. 
 40 
Gördün ki, azmış itlərdən biri iyləyə-iyləyə gəlib 
kəmər qarışıq şalvarı da apardı. Onda səhər 
adamların üzünə çıx görüm, necə çıxırsan?» 
Sonra əl atıb çardağın yuxarısında gizlətdiyi 
tüfəngi götürdü. Bu «dayandoldurum» tüfəng 
Əsgər kişiyə babasından qalmışdı. O tərəf – bu 
tərəfinə baxdı, sonra döşəyin yanına qoydu. Özü 
də uzanıb başını əllərinin arasına aldı. 
«Ay Allah, Şahların bəxti niyə belə oldu? 
Kim idi bizi qarğıyan! Allah qarğıyanın evini 
yıxsın! Ta baxıcı, falçı qalmayıb, arvad 
baxtırmasın. Hamı deyir ki, sağ-salamatdır, amma 
kəndə gəlməyəcək. Bəs o kəndə gəlməyəcəksə, 
neynirəm bu ev-eşiyi! Goruma aparacağam? Bəs o 
dolu sandığı neynəyəcəyəm?» 
Bu zaman Ağıl üstündən yalquzağın səsi 
eşidilməyə başladı. Elə bil acından ölürdü 
yalquzaq. 
Yalquzaq ulaya-ulaya qaldı. Əsgər kişi onun 
ulamasına məhəl qoymadan mürgüləməyə başladı. 
Bir çimir almamışdı ki, şaqqıltı səsi gəldi. 
Əsgər kişi sayıq yatırdı. Elə o dəqiqə oyandı. Əlini 
tez tüfəngə atdı. «Çaqqallarınan dovşanlar 
 41 
bostanda dirrik qoymayacaqlar». Elə çardağın 
üstündən tüfəngi şaqqıltı gələn tərəfə tuşladı və 
tətiyi çəkdi. Tüfəngin açılması ilə adam hayqırtısı 
bir eşidildi. 
-Vay, köpək oğlu, burda neynəyirsən gecə 
vaxtı? Güllə adama dəydi! 
Əsgər kişi tez tələsik şalvarı əyninə çəkib səs 
gələn tərəfə qaçdı. Çatanda gördü ki, bir nəfər 
yerə uzanıb ufuldayır. Qoluna girib qaldırdı və 
çardağa tərəf sürüdü. 
-De görüm, hansı qudurmuşun oğlusan? 
Niyə özün gəlib qarpız istəyə bilmirdin? Mən 
kimə qarpız verməmişəm? 
Adamdan səs çıxmırdı. Əl fanarını adamın 
üzünə saldı, gördü ki, tanımır. Əlini adamın 
buduna vurdu, əli qana bulaşdı. Adamı qan 
aparırdı. Başını qaldırıb üzünü kəndə tərəf tutdu: 
-Yetiim, ay Yetiim! Tez ol bura gəl! 
Sonra çevrilib yaralı adamın şalvarını aşağı 
çəkdi. Adam halsız idi. Əsgər kişi əynindəki alt 
köynəyini çıxarıb cırdı. Yenə qışqırdı: 
-Yetiim, ay Yetiim! 
 42 
Əyilib qan axan yeri tutdu və köynəyin 
cırılmış hissəsini yaraya sarımağa başladı 
Bu vaxt Yetimin səsi gəldi: 
-Ay Əsgər əmi, nə olub? Gəlirəm! 
Əsgər kişi Yetimin səsinə əhəmiyyət 
verməyib yenə üzünü adama tutdu: 
-Ə, de görüm kimin küçüyüsən? 
Adamdan səs çıxmırdı. Elə bil huşunu 
itirmişdi. 
Tez əl atıb bardağı götürdü və adamın ağzına 
dayadı: 
-İç görüm, binamus! 
Adam suyu lokkuldatdı. 
Yetim özünü yetirdi: 
-Əsgər əmi, nə olub? 
-Görmürsən, şərəfsiz oğlunu? Gecə oğurluğa 
gəlib, mən də elə bildim çaqqaldı, gülləni çaxdım. 
Demə bu imiş? 
-Əsgər əmi, bu saldatdı! 
-Saldatdı? Nə iti azıb burda! Svoluç! 
...Gecə at arabasında xəstəxanaya gedənlər 
indi qayıdırdılar. Kənddəki hay-həşir hamının 
 43 
başını elə qatmışdı ki, soldatın halını soruşan da 
olmadı. 
Yetim arabadan düşüb tez evlərinə tərəf 
getdi. Belini götürüb qəbirstanlığa yollandı. 
 
7. 
Tutu nənəylə Süleymanın gəlini Zübeyda 
xalagilin evinin tininə çatdılar. Bu vaxt Zübeyda 
xala divarın uçuq yerindən keçib onlara 
yaxınlaşdı. Elə yanlarına çatan kimi yavaşca 
pıçıldadı: 
-Tutu nənə, bilirsən nə olub? 
Bilirəm, ay Zübeyda! Salatını Araz aparıb! 
Həşimin çırağı sönüb! 
-Yox eey, ayrı şey var. Qadoşu qaçırıblar! 
-Aaaz kəs! Biyabır olduq. Səsini çıxartma!.. 
Qadoş Naftalin Kərəmin qızıydı. Amma 
kənddə tayı-bərabəri yox idi. Onun bir çörək 
yapmağı var idi ki, gəl görəsən. Kənddə elə xeyir 
iş olmazdı ki, bu xeyir işin çörəyini Qadoş 
yapmasın. Qız olasan, belə sərələnəsən təndirin 
başına? Qızı ərlik olan arvadlar heç onun kimi 
təndirin başına sərələnib, rəfətəni qarsıyan təndirin 
 44 
badına vura bilməzdilər. Qadoşu elə bil Allah 
təndirə lavaş yapmaq üçün yaratmışdı. 
Bir dəfə Zübeyda xalanın oğlunun toyuydu. 
Qadoş da təndirin başında çörək yapmağa 
hazırlaşırdı. Arvadlar hay salmışdılar ki, İsmayıl 
gəlsin, yoxsa təndirdən çörək çıxmır. Axır 
İsmayılı tapıb gətirdilər. İsmayıl da cibində nə 
qəpik-quruşu varıydı, çıxarıb təndirin başına tökdü 
və ucadan dedi: «Allah qolunuza qüvvət versin»! 
Qadoş da dilində «sağ ol» pıçıldayıb ürəyində 
başqa şey fikirləşdi: «Kül başına belə oğul! Niyə 
kənddə qız yox idi? Gedib Sulutəpənin gözünü 
çıxartdın? Niyə sənin aldığın bizimkilərdən şirin 
oldu? Lap elə mən. Neçə ildir gözünün 
qabağındayam. Çörəyinizi yapacaqdım, inəyinizi 
sağacaqdım, otunuzu gətirəcəkdim. Vallah, bu 
İsmayılın gözü kordu». 
Elə bu vaxt Zübeyda xala gəldi. Səsi 
təndirəsəri başına götürdü: 
-Allah qolunuza qüvvət versin! Gün o gün 
olsun ki, sizin evdə xeyir işə yığışaq, mən də 
belimi bağlayıb səhərdən axşama çörək yapım! 
 45 
-Sağ ol, ay Zübeyda xala, sağ ol! – Hamı bir 
ağızdan dedi. 
Qadoş, Allah sənin də bəxtini açsın. Gör 
toyunda necə sındıracağam! 
Qadoş dillənmədi. Ürəyində fikirləşdi: 
«Bəxtim budu eey, sənin oğlun İsmayıl. Həftədə 
bir, on gündə bir təndirinizin başında çörək 
yapmışam. Görmürdün məni? Sulutəpənin evdə 
qalmışları daddı oldu? Yoxsa dədəm xoşuza 
gəlmədi? Bəlkə Naftalin Kərəm işizə yaramayıb. 
Yəqin «Naftalin» adından xoşunuz gəlmir. O adı 
da siz qoyubsunuz. Kimin qoyunu xəstələnərdi 
səsi aləmi götürərdi ki, ay Kərəm, naftalin gətir, 
bu qoyunları naftalinlə! Nə oldu, balam çörəyizi 
yapanda yaxşıyıq, qoyunlarızı naftalinləyəndə 
yaxşıyıq, amma gəlin olmağa yaramırıq?» 
Qadoş təndirin ilk çörəklərini çıxarıb bir 
tərəfə qoydu. Adətən, ilk çörəkləri adamlar 
yeməzdi, it-pişiyə verərdilər. 
Qadoş yenə fikrə getdi: «Bu olmasın, Zəhra 
xalanın oğlu olsun. Gözləri kor idi, görmürdülər 
məni? Zəhra xala ün təpdi ki, oğluma bacımın 
qızını alacağam. Elə bil bu kənddə onlara tay 
 46 
adam yoxdu. Elə bil göydən gəliblər. Nə olub, 
balam, özün kağ kağlayansan, ərin də ot biçən. 
Əynindəki paltarlara baxanda adam iyrənir. Nə 
oldu, burada oğul evləndirməyə qız tapmadın? 
Bacın qızını Yelbabadan gətirdin oğluna arvad 
elədin. Əlindən bir şey də gəlmir. Bacın qızını 
gəlin eləyəndən sonra yenə sısqaya-sısqaya 
gəlmişdin ki, ay Qadoş, bu gəlin heç nə bacarmır, 
barı gəl bir təndirə çörək yap. Getdim haa! Canın 
çıxsın, indi özün yap». 
Arvadlardan biri dilləndi: 
-Qadoş, çörəyin vaxtını ötürmə, yanar! 
«Elə biri də budu baax, gözümün qabağında. 
Səni də çörək kimi təndirə basıb, nə yaparam. Elə 
bilir yadımdan çıxıb. Uşaq olanda məni öpüb, 
başımı sığallayıb, «sənə qızıl üzük alacam» 
deyərdi. Mən də onların həyətlərinə boylanıb, 
deyərdim, qoy arvad olum, bu evdə bir səliqə-
səhman düzəldəcəyəm ki, iki göz tamaşaya 
duracaq. Mən sənin gəlinin olsaydım, heç 
qoyardım gəlib burda kündə açasan. Xanım-xatın 
bir arvad olub, əlin belində qonşuları gəzib, qiybət 
eləyəcəkdin. Nə oldu, Qızıl torpağın toyda 
 47 
oynayanı bizdən artıq çıxdı? Nədi-nədi ki, oğlu bir 
dəfə Qızıl torpaqdakı dəyirmana dən üyütməyə 
gedib, orada gecəyə qalıbdır. Dəyirmanın 
yanındakı evdə də toy çalınırmış. Gediblər toya 
baxmağa, toyda oynayan bir qızı gözü tutub. 
Başladı ki, oğlum istəyib, o qızı alacağam. Nə 
oldu bəs mənə aldığın qızıl üzük, ay tünbətün? 
İndi basım təndirə alovun qalxsın?!» 
-Ay Qadoş, sənə nə olub? Az fikrə get, 
çörəkləri yandırarsan, qonaq-qara yanında biabır 
olarıq. – Bu sözlər də Qadoşun əmisi arvadının 
sözləriydi. 
Qadoş tez-tələsik çörəkləri çıxarıb, gözlərini 
əmisi arvadından ayırmadı. «Bu da əmim arvadı. 
Şalanı şahbaz eylədi, küllüyü də meydan. Anam 
nə qədər yalvardı ki, gəl bu qızı al, göz qabağında 
böyüyüb, dedi ki, yox, biz onsuz da qohumuq. Ay 
dolandı, il keçdi, gedib Ocaqlıdan qardaşının 
qızına nişan taxdı. Əmim olan bəndə bircə dəfə də 
dillənmədi ki, bəs mənim qardaşımın qızını 
almırsan, öz qardaşının qızı mətah oldu? Lənət 
şeytana! Ağıl üstündəki yalquzaq bir gəlib məni 
yesəydi, canım qurtarardı». 
 48 
Bu dəfə Qadoş səsini qaldırdı: 
-Kündəni bir az nazik yayın! Qoy çörək 
yaxşı bişsin! 
Əslində Qadoş o qədər də yamangünlü 
deyildi. Onu da istəyən var idi. Dayısı oğlu Nəcəf 
Qadoşdan ötrü sülü gedirdi. Amma Naftalin 
Kərəm daş atıb başını tuturdu. Bir dəfə arvadı 
Naftalin Kərəmə üz tutub demişdi: 
-Ay Kərəm, bu qızın da vaxtı ötür. Nəcəf də 
əl-ayaqdan gedib. Bircə dəfə «hə» desən, sifariş 
göndərərəm gəlib nişan taxarlar. Bu tifil də gedib 
ev-eşik yiyəsi olar. 
Naftalin Kərəm bu sözləri eşitcək güllə kimi 
açıldı: 
-Yüz dənə lal qızım ola, evdə qala, birini də 
qoymaram sənin qardaşına gəlin ola. Onsuz da 
sümüyümü it sümüyünə calamışam, hələ bir də 
səhv eləyim? 
Bu dəfə arvad dil boğaza qoymadı. Yenə 
dilləndi: 
-Ay Kərəm, sənin qardaşımla söz-sovun 
olub, bunun Qadoşa nə dəxli? Nəcəf də pis uşaq 
 49 
deyil. Axırı bir yönlük olub özlərinə ev-eşik 
quracaqlar. 
Naftalin Kərəm lap hirsləndi: 
-Sənə deyirəm, bu sözü bir də ağzına alıb 
danışma. Qadoş Nəcəfin tayı deyil. Bir də bu 
yanlara gəlib eləsələr, denən ki, gedib taylarını 
tapsınlar. Qadoşu sənin qardaşının qapısına 
atmaqdansa, bir gecə əli-qolu bağlı aparıb Ağıl 
üstündəki yalquzağın qabağına ataram yeyər, barı 
yalquzağın da səsi kəsilər. 
Bununla da söz-söhbət bitdi. 
Həmin söz-söhbəti Qadoş yaxşı bilirdi. 
Arazın Salatını aparmasını eşidəndə Qadoş tut 
ağacının altında oturmuşdu. İstədi ki, o da durub 
qaçsın, amma anası qoymadı: 
-Ay Qadoş, həyət-bacanı başsız qoyma! Sən 
qal evdə, mən gedirəm. 
Bir az keçmişdi ki, küçə tərəfdən at 
üzəngisinin səsi eşidildi. Qadoş evin dalanına 
buruldu. Gördü ki, dayısı oğlu Nəcəfdi gələn. 
-Ay Nəcəf, xeyir ola? 
-Xeyirdir, Qadoş! 
 50 
Nəcəf atdan düşdü. Atın cilovunu tut 
ağacının budağına bağladı. Sonra keçib kəsilmiş 
kötüyün üstündə oturdu. 
Qadoş yenə dilləndi: 
-Ay Nəcəf, xeyir ola? Ölüm-itim yoxdu ki? 
-Yox, hər şey öz qaydasındadı. Ay Qadoş, 
kənddə nə hay-həşirdi? 
-Salatın xalanı Araz aparıb. Bilirsən necə 
yaxşı arvad idi? Bizim kənddəkilərin mininə 
dəyərdi. Allah həmişə yaxşıları aparır. Mən də 
istədim gedəm, anam qoymadı ki, qapı-baca boş 
qalmasın. 
Nəcəf ayağa qalxdı. Atın cilovunu açdı. 
-Nəcəf, hara gedirsən? 
-Gedirəm Araz tərəfə. Yaxşı deyil, eşidib 
qınayarlar. 
-Bəlkə, mən də səninlə gedim. 
-Onda tez ol, gəl atın tərkinə qalx! 
Qadoşun elə bil ağlını əlindən almışdılar. 
Yaxınlaşıb sol ayağını üzəngiyə qoydu. Nəcəf 
onun qolundan yapışıb atın belinə qaldırdı. Sonra 
da özü yəhərə qalxdı. Yorğun at təzədən 
fınxırmağa başladı. 
 51 
Nəcəf atı həyətin ortasıyla çöllüyə tərəf 
sürdü. İki qolu ilə Nəcəfə sarmaşan Qadoş 
dilləndi: 
-Hansı tərəfə gedirsən, Nəcəf? 
-Ağıl üstündən keçmək olmaz, orada 
yalquzaq var, Qadoş! Atı kəsə yolla sürəcəyəm. 
-Qurbanın olum, Nəcəf, kəsə yolla sür, qoy 
tez çataq! 
Kəsə yol Nəcəfgilin kəndinə gedirdi... 
...Tutu nənə Zibeydə xalaya üz tutdu: 
-Aaaz kim qaçırıb? 
-Dayısı oğlu Nəcəf qaçırıb, Salatını Araz 
aparandan bir az sonra. 
Kəəs! Biyabır olduq! Cınqırını çıxarma! 
Sonra Tutu nənə ürəyində danışdı: «Biri 
ölməsə, biri dirilməz». 
 
 
8. 
Nəcəfalı kişinin səsi zorla gəlirdi:  
-Ay uşaq, nə olub? 
Səs verən yox idi. Sükutdan Nəcəfalı kişinin 
az qala qulağı batırdı. Tarma üzümün kölgəsində 
 52 
taxta çarpayısında Nəcəfalı kişi tək-tənha 
qalmışdı. Bir neçə il bundan qabaq onu iflic 
vurmuşdu. Uşaqları onu əl ilə götürüb qoyurdular. 
Nə bir əlini tərpədə bilirdi, nə də bir ayağını. 
Azar-bezar tutmuşdu Nəcəfalı kişini. 
«Gör axırım hara yetdi. O kaftarın bəxtinə 
bax! Yetənə yetirdi, yetməyənə də bir daş atırdı. 
Bircə adamın yanında hörməti qalmamışdı. 
Qızları, oğlanları da son günlər üzünə 
tüpürürdülər. Elə bil o kaftarın belindən 
gəlməmişdilər. Axırı nə oldu? Kef çəkdi. 
Xoşhalına, günlərin birində yatdığı yerdən 
durmadı. Hanı o xoşbəxt ölüm? Bəs mənim üçün 
niyə gəlmir? Nə qədər bu taxta çarpayıda beli üstə 
yatacağam?» 
-Ay uşaq, nə olub? 
Yenə səs verən yox idi. 
«Bu köpək uşağının hamısı birdən yoxa 
çıxıb. Elə bil kəndə sel gəlib, adamları da alıb 
ağzına, töküb Araza. Özgə vaxtı yanımdan əl 
çəkməzdi bu qor-qoduq. Biri qolumu dartardı, biri 
də ayağımı qıdıqlayardı. O biri də gəlib deyərdi ki, 
sən yaxşı nağıl bilirsən, danış görək. Dinc 
 53 
qoymazdılar məni. İndi elə bil göyə çəkiliblər. 
Bəlkə bir qurtum çay içmək istədim, kim verəcək? 
Onlarda günah yoxdu. Görünür, mən nanəcib 
adam olmuşam. İndi də bu nanəciblik oğul-
uşaqdan, nəvə-nəticədən öz qabağıma çıxır». 
-Ay uşaq, nə olub? 
Cavab gəlmədi. 
-Elə bil hamının qulağı kar olub. Sizin 
hamınızı kar qulaq görüm. Heç ömrünüzün axırına 
kimi qulağınız səs eşitməsin. 
«Bu Salatın harda itib-batıb? Neçə gündü ki, 
o da gəlib mənə baş çəkmir. Gələn kimi də 
ufuldayır ki, bacın ölsün, niyə bu günə düşdün? 
Bəs Salatının küçükləri haradadı? Yenə bu 
tərəflərə gələndə ürəyim sakit olur. Binəva Salatın 
o qor-qoduğun əlində qalıb! Yazıq bir gün 
görmədi. Bəxti açılmadı ki, açılmadı. Axırda da 
başı batmış Həşimə arvad oldu. Uşaq doğmamış 
yetim saxlamağa başladı. 
Həşim də ki, yenə bir Həşim ola. Ağzından 
vaxt-bivaxt horra tökülür. Oturduğu yerdən də 
tərpənməklə arası yoxdu. Əlindən də bir qəpiklik 
iş gəlmir. Yazıq Salatın qalıb çölnən evin 
 54 
arasında. Abrından səsini də çıxarmır. İçindəkiləri 
mənə də demir ki, bir az rahat ola. Təkcə mən 
bilirəm ki, Salatın Həşimin əlindən nələr çəkir». 
Nəcəfalı kişi gözlərini qaldırıb talvara baxdı. 
Üzüm yarpaqlarının arasından işıq süzülürdü. 
Gözüylə bir xeyli işıqları seyr etdi. İstədi uşaq 
kimi əl atıb işıqları tutsun. Gördü ki, o halda deyil. 
Sonra da gözünü üzüm gilələrinə dikdi. 
Orda-burda görünən salxımlar taxta çarpayının 
üstünə sallanırdı. Gilələrin bəziləri dəymişdi. Tam 
yetişməyə az qalırdı. Salxımlarında təzə-təzə arılar 
gəzirdi. Amma o arıların heç birinin Nəcəfalı 
kişiylə işi olmazdı. Bir dəfə də olsun, qoluna-
qıçına qonmamışdılar. Deyəsən, arıların da 
sancmaqla arası yox idi. 
Nəcəfalı kişi üzüm tənəyinin gövdəsinə 
baxdı. Əməlli-başlı yoğunlamışdı. Kəssəydin bir-
iki təndirlik odun çıxardı. Yadına düşdü ki, on-on 
beş il əvvəl bu tənəyi özü yerə basdırmışdı. Onda 
heç ağlına da gəlməzdi ki, bir zamanlar onun 
kölgəsi özünə qismət olacaq. 
-Ay uşaq, nə olub? 
«Hey» deyən olmadı. 
 55 
Kərbəlayinin qızından olmazdı. Arvad 
öləndən sonra elə bil yetim qalmışam. Bəlkə də 
onun ölümü saldı məni. Oğlanlarıma him-cim 
elədim ki, məni evləndirin. Səsləri çıxmadı. 
Qızlarıma başa saldım ki, arvadsız mənə çətindi. 
Dedilər ki, saçımızı yolub yelə verərik. 
Qorxdular ki, evlənərəm, zürriyyətim-zadım 
olar, köhnə həyət də, dam-daş da onlara qalar. 
İnsanın gözü torpaqdan-daşdan doymur ki, 
doymur. 
İndi də qalmışam belə. Səsimə hay verən 
yoxdur. Bəs hardasınız, niyə gəlmirsiniz? Bəlkə 
qəfil öldüm, çənəmi kim çəkəcək, üzümü qibləyə 
kim tutacaq? Ölməzsən, Nəcəfalı, ölməzsən hələ. 
Hələ sən çox əzab-əziyyətləri görməlisən». 
-Ay uşaq, nə olub? 
Səs-səmir gəlmədi. 
«Bu kəndin əsl ağsaqqalı Hacı Muraddır. 
Hacı Murad camaata ağalıq eləməyib, el-obaya 
ağsaqqal olub. Çox kəndləri gəzib görmüşük. Hacı 
Muradın tayları zülmdən ləzzət alır. Onların 
səsindən itlər də qorxub yuvalarına girirlər. 
Qarağatdıda görmüşəm ki, Hacı Muradın tayı xış 
 56 
sürən ahıla nə zülm eylədi. Anaların gözü çıxsın, o 
zülmü görməsin. 
Yazıq Hacı Murad, elə bil bu kəndin ağası o 
deyil. Bir başı papaqlını, bir başı yaylıqlını onu 
söyən görməmişəm. Elə Hacı Murad olmasaydı, 
Həşimlə Salatının da evi yıxılacaqdı. Arada-
bərədə əlinə keçəndən Həşimgilə göndərib, 
arxasınca da deyinər: «Görüm Nəcəfalının azar-
bezarı bunlara gəlsin». 
Amma deyəsən Hacı Muradı da Allah bu 
kəndə çox görməyə başlayıb. Var-yox əlindən 
alınandan sonra o, at belində gəzən Ağgöynəkli 
daha da qudurub. Qudurasan qurbağa, gör kimin 
törəməsi at belinə qalxıb. Dədəsi bilinməyən 
qurumsaq indi atını Hacı Muradın atının yanına 
çəkmək istəyir. Bir yalquzaq bu kəndə bəs deyildi, 
indi biri də peyda olur». 
-Ay baba, ağ köynək kişi qəbiristanlıqda 
dava salıb. Deyir ki, Salatının qəbrini Naznazın 
ayaq ucunda qazmaq olmaz. Qəbirlər sırayla 
qazılmalıdı. 
-Ay bala, nə olub? Nə qəbir, nə Salatın? 
-Həə, bilmirsən? Salatın bibimi Araz aparıb! 
 57 
-Kəs səsini, nə yalan danışırsan? 
-Yox, baba, Hacı Murad əmim adamları 
çəkib apardı Salatın bibimi Arazdan çıxarmağa. 
Nəcəfalı kişinin matı-qutu qurudu. 
 
9. 
Yetim qəbiristanlığa çatan kimi Əlirza onu 
qəzəblə qarşıladı: 
-Burda adam çoxdu. Beli at yerə, get 
Həsənqulunu axtar. Bir qamış tapıb rəhmətliyin 
boyunu ölçün, sonra da qamışı götürüb gəlin. 
Yetim səssiz-səmirsiz beli yerə atdı və 
dönüb getdi... 
Həsənqulunun yaxşı kərənti dəyməyi var idi. 
Kənddə bir tut ağacı kəsiləndə Qəssab Əli ilə 
davaya çıxardılar. Qəssab Əli dayanardı tutun bir 
tərəfində, Həsənqulu da o biri tərəfində. Qəssab 
Əli deyərdi: 
-Gövdəsinin təmiz yerindən kötük çıxardın 
ki, ət baltasının altında dözsün. 
Həsənqulu da ona aman verməzdi: 
-Elə edin bir düz-əməlli kötük olsun ki, 
çəkiclə zindana tab gətirsin. 
 58 
Qəssab Əli Həsənqulunun üstünə çəmkirərdi: 
-Ə, bəsdi də! Yaydan-yaya iki dənə kərənti 
döyəcəksən, camaat da il boyu ətinə ağac 
ovuntusu qatışdırıb yeyəcək? 
Amma sakitləşdirərdilər onları. Hərəsinə bir 
şümşad kötük verib yola salardılar. 
Həsənqulu da evə gələn kimi bir yaş əski 
götürüb tut kötüyünün o tərəf-bu tərəfini yaxşı-
yaxşı silərdi. Xeyli yuxarısına-aşağısına baxıb, 
həyətlərindəki tut ağacının altında onun üçün yer 
salardı. Qonşu kənddəki dükançı Hüseynquludan 
alıb gətirdiyi təzə zindanlardan birini çalardı düz 
kötüyün ortasına. Sonra da çəkici qoyardı zindanın 
yanına və üstünü örtürdi. 
Bir dəfə axşamçağı Salatın xala bir əlində iri 
bir qarpız, bir əlində kərənti gəldi Həsənqulunun 
yanına. Həsənqulu da qarpıza gözucu baxmayıb, 
kərəntini aldı əlinə, sağını çevirdi, solunu çevirdi, 
baş barmağını sürtdü ağzına: 
-Ay Kərbəlayinin qızı, bu kərəntiylə ot-
yonca biçirsiniz, yoxsa daş-kəsək? Kim işlədibsə 
bilmirəm, amma düşmən malı kimi baxıb 
kərəntiyə. 
 59 
-Ay Həsənqulu, kərəntini özüm çəkəndə 
bircə dəfə daşı ağzına sürtürəm, həmən itilənir. 
Elə ki, Həşim əlinə alır, kərəntinin ağzı düyün-
düyün olur. 
-Əşi, mənə tanıdacaqsan Həşimi? Gönünə 
dabbaqda bələdəm. Yeri get, bacılığınla bir az 
söhbət elə, sonra gəlib apararsan. 
Həsənqulu sol dizini qatlayıb yerə qoydu, 
sağ ayağını da qabağa uzatdı. Kərəntinin ağzını 
qoydu zindanın üstünə, sapını da sağ ayağının 
üstünə yapışdırdı. İki ovcunu ağzına yaxınlaşdırıb 
tüpürdü və çəkici aldı əlinə: 
-Ya Allah! 
Çəkicin səsinə tut ağacının başındakı 
sığırçınlar qıy vurub göyə çəkildilər. 
«Dünən qurd düşmüş bir qovun gətirdilər, bu 
gün də gün vurmuş qarpız. Deyəsən, bu çəkic-
zindanın da zibili çıxıb. İndi hərə həyətindən bir 
qozbel kötük götürüb uzadır evinin qabağına, 
üstünə də bir zindan vurur, başlayırlar kərənti 
döyməyə. Hamı olub usta. Qanan da kərənti 
döyür, qanmayan da. Deyəsən, şornan yağın 
bilinməyən vaxtı gəlib». 
 60 
-Ay qız, sərin su gətir! 
«Biri budu, qonşumuzun uşağı. Yaz çağı 
yoncanın birinci biçiminə az qalanda, götürdü 
kərəntini, başladı döyməyə. Çəkici vurdu baş 
barmağına, o dəqiqə də sədəfi oldu qapqara. 
Ufuldusu göyə çəkildi. Heç bir həftə keçməmiş, 
sədəfi düşdü. Ay şor satanın balası şor satan, sən 
kərənti döyənsən? Get şorunu sat, çörəyini qazan. 
Dədəsinə də deyirəm ki, axı bu, uşaq işi deyil! Nə 
desə yaxşıdı: «Heç kəs anasının qarnında 
öyrənməyib». Anasının qarnına şiş batsın, anası 
şorsatan doğub da, kərənti döyən yox ki!» 
-Ay sağ ol, indi bu sərin su ürəyimi 
şaxladacaq. 
«O günü getmişəm bazara, görürəm ki, 
Məşədi Qafarın nəvəsi durub Kor Mustafanın 
zindanlarının yanında, zindan almaq istəyir. Birini 
götürüb, birini qoyur. Mən də kənardan tamaşa 
eləyirəm. Ay başınıza dönüm, Məşədi Qafar hara, 
zindan hara, nəvəsi də bilə ki, zindan nədir? Axırı 
da səbrim tükəndi, dedim: «ay Məşədi Qafarın 
nəvəsi, baban zindan görüb ki, sən də biləsən 
zindan nədi? Niyə gedib südünüzü satmırsınız, ay 
 61 
bala?» Mənə qayıdıb nə desə yaxşıdı: «Özüm 
bilərəm, Həsənqulu əmi!» İndi gəl bu camaatnan 
dolan görüm, necə dolanırsan?» 
Qəflətən çəkic Həsənqulunun barmağına 
dəydi. «Yaxşı qurtardıq. Yüngüldü, əzilib-
eləməyib. Ağır olsaydı, kəndin içinə çıxa 
bilməyəcəkdim. Hərə bir tərəfdən qəmiş 
uzadacağıdı. İllah da Həşim!» 
-Ay Salatın, gəl apar! 
Elə bil Salatın Həsənqulunun yanında hazır 
idi: 
-Sağ ol, Həsənqulu! Allah balalarını 
saxlasın! 
Salatın bunları deyib, həyətdən dabanqırma 
çıxdı. Həsənqulu evə keçdi. Evdə heç kəs yox idi. 
Arvad-uşaq qapı-bacaya dağılmışdı. Hərə bir iş 
görürdü. Həsənqulu sandığın qapağını qaldırdı. 
Oradan bir boxça götürüb yastığın üstündə oturdu. 
Boğçanın ağzını açdı. Yavaşca yerə sərdi. Dolu 
gilizləri bir-bir yoxladı. Beş-altısını kənara çəkdi. 
Sonra boğçanı bağlayıb sandığa qoydu və qapağını 
örtdü. 
 62 
Divardakı kilimin üstündən asılmış 
qoşalüləyə əl atdı. Yavaşca onu yendirdi və 
çiyninə asdı. Gilizləri bir– bir götürüb yoxladı. 
Gilizləri də gödəkçəsinin cibinə qoyub bayıra 
çıxdı. Elə qapıda arvadıyla qarşılaşdı: 
-Ay Qulu, belə axşam-axşam hara gedirsən? 
-Gedib o yalquzağı qanına qəltan 
eyləyəcəyəm! Bu kəndin canını boğazına yığıb. 
Daha arvadı heç bir söz demədi. Salatının 
gətirib quyunun başına qoyduğu qarpızı 
götürməyə getdi, Həsənqulu da darvazadan çıxdı. 
Həsənqulu bir xeyli gedib Hacı Muradın 
tayalarının yanından keçəndə, gördü ki, uşaqlar 
gizlənqaç oynayırlar. Uşaqlar da Həsənqulunu 
qoşalüləynən görəndə qorxub dayandılar. Biri 
soruşdu: 
-Ay Həsənqulu əmi, hara gedirsən? 
-Gedirəm yalquzağı öldürməyə!  
Uşaqlar: 
-Ay can, ay can, Həsənqulu əmi yalquzağı 
öldürəcək, – deyə qışqırıb oynamağa başladılar. 
Amma Həsənqulu Ağıl üstünə tərəf getmirdi, 
Qazlı gölə tərəf üz tutmuşdu. 
 63 
Elə o vaxtdan Həsənqulu ya hər gün, ya da 
günaşırı Qazlı gölün yan-yörəsinə yollanıb, ov 
ovlayardı. Qışda qar yağanda işi yaxşı gətirərdi. 
hər gün olmasaydı da, iki-üç gündən bir dovşan 
vurardı. Dovşanın da ayaqlarından ip bağlayıb ipi 
iki çiyninə keçirər, dovşan da kürəyində sallanıb 
qalar və beləcə kəndə gətirərdi. Dovşandan pay 
vermək qalardı Həsənqulunun öz insafına. 
Yayda isə Qazlı gölün qırağından əl 
çəkməzdi. Gölün yanındakı arxlarda çoxlu su 
ördəyi olardı. Hərdən də kəklik tuş gələrdi 
Həsənqulunun gülləsinə. 
...Yetim yaxşı bilirdi ki, Həsənqulu indi 
Qazlı gölün həndəvərindədir. Heç kəsdən bir şey 
soruşmadan oraya üz tutdu. Elə «motor arxı»nın 
üstündən keçib təpəni aşmışdı ki, Həsənqulu ilə 
üz-üzə gəldi. Həsənqulunun torbasından iki-üç su 
ördəyinin başı görünürdü. Əvvəl Həsənqulu 
dilləndi: 
-Nə olub, ay Yetim, könlünə ördək düşüb? 
-Yox ey, Həsənqulu əmi, Salatın xalanı Araz 
aparıb. Qəbir qazırlar. 
 64 
-Vaay, gorun çatlasın, Kərbəlayi! Boyuna 
qamış ölçülməli Həşim idi, Salatın yox!.. 
 
10. 
Hacı Murad xırmandan qayıdıb atı yorğa-
yorğa sürərək Ağıl üstündən keçirdi. Ağıl 
üstündəki ot zəmilərinin sonuncu biçininə az 
qalmışdı. Elə zəmilərə axırıncı su da verilmişdi. 
Hiss olunurdu ki, atın ayağı hərdən palçığa batır. 
«Bu il yaman ot-ələf oldu. İndiyəcən bu 
yerlərdə belə ot bitməmişdi. Camaat da yaxşı 
işlədi. Deynən Hacı Murad olan bəndə, yaz 
açılandan bir adama dedin ki, çölə çıx! 
Kərəntisini, yabasını götürən gün doğmamış 
zəmidə peyda olurdu. Düz axşama qədər ağzına 
bir damcı su, dilinə bir tikə çörək dəydi-dəymədi 
qızmar günün altında işləyirdilər. Axı, mən bu 
kəndin adamlarına nə pislik eləmişəm ki, üzümə 
yaman olalar? Xeyir işləri olub əl tutmuşam, 
yasları düşüb çiynimi qabağa vermişəm. Odu eey, 
bu köpəkoğlu Həşimin Naznaz arvadı öləndə 
naxırdan bir yekə cöngə ayırdım, dedim, halal 
xoşu olsun. Qırxında da iki erkək kəsdirdim. 
 65 
Sabah da bir cöngə kəsdirəcəyəm. Salatının da 
halal xoşu olsun. Qardaşı Nəcəfalı da pis adam 
deyil. Rəhmətlik atası Kərbəlayi atamla dost idi». 
Hacı Murad tək armuda çatanda qanrılıb 
geriyə baxdı və atın cilovunu çəkdi. Gördü ki, 
cavanlar Ağıl üstünün altındakı cığırla qaça-qaça 
gedirlər. 
Hacı Murad atdan düşdü. Atın cilovunu 
buraxdı. At armudun kölgəsində yenicə göyərmiş 
kalışları yeməyə başladı. At da elə bil duyuq 
düşmüşdü: bir ağız kalışdan qoparır, sonra başını 
yuxarı qaldırıb yan-yörəsinə baxırdı. 
Hacı Murad iri kötüyün üstündə oturub 
kürəyini armud ağacına dayadı. 
«Bu cır armud olmasaydı, Ağıl üstündə 
işləyənlər harada dincələrdi. Yazıq Salatın, eşşək 
arabasını gətirib həmişə burada saxlayardı. Arxın 
kənarlarındakı kol-kosdan biçib arabanın bir 
küncünə atar, məni də görəndə həmişə deyərdi: 
«İnək axşam evə qayıdanda qabağına bir çəngə ot 
atmasan, süd vermir ki, vermir». Mən də 
deyərdim: «Apar at inəyin qabağına südü çox 
olsun, balaların doyunca yesin, ay Salatın!» sonra 
 66 
da səsimi ucaldardım: «O köpəkoğlu Həşimi bit 
basıb, niyə buralara üzükmür». Salatın da başını 
bulaya-bulaya gedər, dilinə bir söz alıb 
danışmazdı. İndi el, Həşim, görüm bundan sonra 
necə dolanacaqsan?» 
Hacı Murad ayağa qalxdı. Baxdı ki, cavanlar 
hələ də Ağıl üstünün axırına çatmayıblar. Bir də 
kəndə tərəf boylandı. Uzaqdan öküz arabasının 
qaraltısı gəlirdi. Yenə kötüyün üstündə oturdu. 
«Bu Nəcəfalının kiçik oğlu nə qanmaz 
adamdı. Bir-iki ay olar ki, uşaqları olub. O günü 
yolda tutub deyirəm ki, ay bala, axşamlar Gəl 
bizə, bir qab süd doldur apar. Anasının südü 
çatmaz, uşaq sısqa böyüyər. Nə desə yaxşıdır: 
«Bizə süd-zad lazım deyil!» Yediklərin burnundan 
gəlsin, bəs sən mənim inəklərimin südü ilə 
böyüməmisən? Bəlkə qardaşların, bacıların sənin 
ananın südüylə böyüyüblər? Rəhmətlik Salatın 
bibinin uşaqlarına göndərdiyim süddən bəlkə 
dadmamısan? 
Hələ bu harasıdır? Mən soruşan günü gedər 
evə və Yetimin bacısını o ki var dəyər. Utanmaz-
utanmaz da deyər ki, qancıq qızı qancıq, Hacı 
 67 
Murad hardan bilir sənin döşünə süd gəlmir? 
Gorun çatlasın, Məşədi Salman, gör oğlun nə günə 
qalıb?» 
Birdən at şahə qalxıb fınxırdı, döndü Hacı 
Murada tərəf. Hacı Murad da tez başını sola 
çevirdi, qamışlığa tərəf baxdı. Qamışların 
arasından yalquzağın gözləri görünürdü. Yalquzaq 
az qalırdı gözləri ilə adamı yesin. Hacı Murad da 
gözlərini dikdi yalquzağın gözlərinə, Hacı 
Muradın bədəni soyudu, tükləri biz-biz oldu. 
Gözünə qaranlıq çökdü. «hələ yalquzağı bu qədər 
yaxından görməmişdim». 
Yalquzaq gözlərini Hacı Muraddan yenə 
çəkmirdi. Elə bil bu an Hacı Muradın üstünə 
cumacaqdı. Hacı Murad da gözlərini yalquzağın 
gözlərindən ayırmırdı. «Deyəsən axırındı, Hacı 
Murad». 
Yalquzaq gözlərini Hacı Muraddan çəkib 
yavaşca qamışlığın arasına girdi. Hacı Muradın 
donu açıldı. Ayağa qalxdı. At da elə bil 
donmuşdu. «Nə yaxşı ki, fınxırıb qaçmadı, yoxsa 
göz qırpımında parçalayacaqdı atı». 
 68 
Hacı Murad atın cilovundan yapışdı və 
ayağını üzəngiyə qoyub yəhərə qalxdı. «Cavanlar 
deyəsən Araza çatırlar». 
Hacı Murad atı dəhmərləyib yola düzəldi. 
«Yaman yalquzaq imiş, bu yalquzaq! Mal-
heyvan bunun əlinə düşsə, diri qurtarmaz. 
Görəsən, doğrudan Tutu nənə bu yalquzağın 
ağzını bağlaya bilər. Daha inanmaram... Tutu 
nənənin bağladığı qurd ağzı başqa ağızdı. Buna 
Tutu nənənin duası kar eləməz. Qəssab Əlinin 
yekə-yekə malları yerə yıxıb başını kəsməyinə 
baxmayın, heç Qəssab Əlinin də buna gücü 
çatmaz. 
Bu yalquzağın əsl yemi Səttardı. Atasan 
qabağına, leşini tökə, sən də kənardan baxasan. 
Zalımın balası, özünü incinar kimi aparır, nədi-
nədi Gümüşlüdə fəhlə işləyir, kəndə gələndə də 
qalstuk taxır. Böyük adamdı, ayda iki dəfə 
məvacib alır. Zatı qırıq oğlu zatı qırıq, heç o 
məvacibin südünə, qatığına, pendirinə, yağına, bir 
də yoluna çatar? Evdə də ağzına çullu dovşan 
sığışmır: «Dədə, bundan sonra naxıra 
getməyəcəksən. Anam da getməni tullasın bir 
 69 
tərəfə. Daha özüm dolandıracağam sizi. Balaca 
qardaşımı da göndərəcəyəm oxumağa. Hacı 
Murada işlədiyimiz bəsdi». 
Tünbətün oğlu tünbətün, Hacı Murada 
işləmisiniz? Özünüzə işləyib özünüz də 
yeyibsiniz. Ağköynəkli də gələndən sonra bir sürü 
mal-heyvanımı aranızda böldü. Qazandığınızı da 
götürdünüz, daha Hacı Muraddan nə istəyirsiniz?» 
Hacı Murad Arazın dayaz yerinə çatdı. 
Cavanlar səpələnib çayın içində daşların üstündə 
durmuşdular. Salatının meyidi görünmürdü. 
«Çayın ortasındakı cüllütboyun qanmaza 
bax, Səttarın kiçik qardaşıdı. Cüllüt kimi də başını 
üzüb atasan Araza, kəndin canı qurtara. 
Ağgöynəkli əmilərinə dil verəndi bunlar. 
Aqibətləri onsuz da elə olacaq. hərdən altdan-
altdan fikir verib görürəm ki, cüllüt boynuynan 
oğru pişik kimi gəlinlərə, qızlara miyoldayır. 
Zatınıza tula bağlayım, bu kənddə indiyə qədər 
gəlinə, qıza yanakı baxan olub? Qoy Ağköynəkli 
atını dördnala çapsın, onda görəcəyəm bu kəndin 
dirriyini, bu kəndin namusunu». 
 70 
Hacı Murad gördü ki, daha səbri çatmır, atını 
Araz yuxarı sürməyə başladı. 
 
11. 
Abbasəli həyət çəpərindən keçib atının 
hörüyünü dəyişməyə gedirdi. Üç gün idi ki, 
hövsələsi özünə gəlməmişdi. Axşamlar arvadıyla 
diz-dizə oturur, ha dərdləşirdilərsə də, bir şey 
çıxmırdı. Abbasəlinin fikri yenə keçinin yanında 
qalmışdı. 
«Əşi, bizdən qoyun-keçi yiyəsi çıxar? Yazıq 
Hacı Muradın sürüsünü yarılayıb camaata 
payladılar ki, sizin də var-dövlətiniz olmalıdır. Ay 
tifağı dağılmışlar, bizdən var-dövlət yiyəsi olar? 
Budu bax, hərəsinin əlinə bir-iki qoyun-keçi 
düşdü, başladılar ki, «heyvanları otarmağa 
növbəylə gedəcəyik. Nökərçilik qurtardı, bundan 
sonra heç kəs naxır otarmağa getməyəcək». Növbə 
mənə çatdı, apardım qoyun-quzunu otarmağa, 
yazıq qonşunun da keçisi yoxa çıxdı. Adamın 
üstündə Allah var, qonşu da bir söz demir. Amma 
Ağgöynəkli kişi gündə kəsir həyətimizi. Ağzını 
Allah yoluna qoyub qışqırır: «Ya keçini 
 71 
verməlisən, ya da baratasın! Bundan sonra qayda 
belədir». 
Ay başınıza dönüm, əvvələn keçinin yiyəsi 
Hacı Muraddı, sonra da qonşu. Bunlardan heç 
birisi dillənmir. Yiyələr qalıb bir tərəfdə, yiyəsiz 
at oynadır. İndi başımıza haranın daşını salaq?» 
Abbasəli atın yanına çatdı. Mıxı çıxardıb atı 
çəkdi arxa tərəf. At özünü vurdu arxın içinə, 
başını saldı aşağı, başladı çayın suyunu 
sümürməyə. Abbasəliyə elə gəldi ki, bu dəqiqə 
çayda bir damla su qalmayacaq. 
«Binəva necə də yanıb eey! Bir az da gec 
gəlsəydim, ciyərləri kabab olacaqdı. Bu anasından 
əzən, dədəsindən təzənlərə də deyirəm ki, hərdən 
gedin o atın hörüyünü dəyişin, qabağına bir vedrə 
su qoyun, dolanışığımız ondandı. Kimə deyirsən? 
Kar mənəm, eşitməyən bunlar». 
Abbasəli atı çəkib arxdan çıxartdı. At da 
dinməz-söyləməz başladı onun dalıyca getməyə. 
Birdən fınxırıb geri çəkildi. Abbasəli gördü ki, 
xallı bir ilan sürüşüb atla onun arasından keçdi. 
«Yazıq uşaqları elə hey qınayıram. Onlar da 
qışqırırlar ki, bəs biz qorxuruq, atı hörüklədiyin 
 72 
yerdə ilan var. Biçarələr doğru deyirmişlər. Bura 
gəlib-eləsələr ilan sancar, qalarıq dizimizə döyə-
döyə. Yox, bundan sonra uşaqları qoymaram. 
Həmişə özüm gələcəyəm». 
Abbasəli atın mıxını başqa yerə sancdı. 
Yerdən götürdüyü yekə daşla da üstündən bərk-
bərk vurmağa başladı. Sonra əli ilə o tərəf-bu 
tərəfə tərpətdi, gördü ki, at dartıb çıxara bilməz. 
Daşı mıxın dibinə tulladı, belini düzəltdi və ayağa 
qalxıb, evə tərəf getməyə başladı. 
«Bu keçi məni lap zinhar eyləyəcək. Belə də 
iş olar? Nə öldüsü var, nə də qaldısı. Bəlkə 
yalquzaq yeyib? Onda baratası hanı? Üç gündür 
ki, «gördüm» deyən yoxdur. 
Yoox! Qurd yeyə bilməz keçini! Elə həmin 
gün Tutu nənəyə ağzını bağlatmışam. Dünən 
getmişdim, dedim ki, ay Tutu nənə, bəlkə bir çarə 
qılasan? Dedi ki, narahat olma, get əlini qoy 
ürəyinin başına, rahat yat! Keçidən xəbər çıxacaq. 
Hanı bə xəbər? Bu gün də səs-səmir olmasa, 
balası yanında olan keçini zorla aparıb qatacağam 
qonşunun tövləsinə». 
 73 
Abbasəli evə çatanda gördü ki, arvadı 
çaydan su daşıyıb tökür palçığın üstünə. Abbasəli 
vedrəni arvadının əlindən aldı: 
-Vedrəni ver, mən su daşıyım, sən get saman 
gətir! 
Arvadı ucadan qışqırıb nəsə deməyə ərindi, 
vedrəni verdi, özü də saman dalısınca getdi. 
Arvad tayanın bir tərəfinə təllənmiş 
samandan götürmək istəyirdi ki, gözü fala sataşdı. 
Samanı bir az da itələyəndə falın yanında dörd-beş 
təzə yumurta gördü. «Mən də deyirəm, bu qıran 
qırmış azıb harda yumurtdayır? Demə, özünü 
veribmiş samanlığın üstünə. Yaxşı ki, pişiyə urcah 
olmayıb. Yoxsa, biri də qalmazdı! Nə yaxşı ki, 
çaqqal da neçə gündü bu tərəfə üzükməyib. Bu 
çaqqallar da əllərinə keçəndə toyuq-cücə 
aparardılar, indi də yumurtalarına dadanıblar». 
Yumurtaları götürüb bir tərəfə qoydu. 
Abbasəliyə bir söz də demədi. Abbasəliyə demək 
üçün gərək ucadan çığıraydı. Hövsələsi çatmadı. 
Sonra bir tabaq saman götürüb palçığın yanına 
gəldi. Samanı əliylə palçığın üstünə səpdi. Elə ki 
 74 
səpib qurtardı, ayaqqabılarını çıxarıb düşdü 
palçığın içinə. Başladı samanı palçığa qatmağa. 
Abbasəli dilləndi: 
-Yavaş ayaqla, ayağına çöp-zad batar! 
Arvad yenə bir söz demədi. 
«Mənimki daha çöpdən-zaddan keçib. Bu işi 
hər il görməliyəm. Yayda suvaq düzəldib ora-
buranı suvamasam, qışda heç biri ələ gəlməz. 
Görmürsən, təndirəsərin bir divarının suvağı 
tamam sökülüb tökülüb. İndi o divara suvaq 
çəkməsən, qışda onun içində çörək yapmaq olar? 
Yel vurar, yengələr oynayar. Hərdən Qadoş da 
gəlib kömək eyləyir. Yazığın nə canı var, sətəlcəm 
olub getsin? Uşaqlarım Qadoşdan balacadırlar, 
yoxsa elə onu uşaqlardan birinə gəlin eyləyərdim. 
Ev damının da qabaq divarı o gündədi. Uçub 
dağılar, sonra evimiz yıxılar. Yenə artıq şey-şüyü 
ora yığırıq». 
Abbasəli yenə dilləndi: 
-Bu keçi məsələsinin axırı necə olacaq? 
Arvad cavab verməyib, çiynini çəkdi. 
«Gör mən nə haydayam, bu nə haydadı. 
Cəhənnəmə olsun keçi də, yiyəsi də». 
 75 
Suvaq hazır oldu. Başladılar təndirəsərin 
divarını suvamağa. 
Xeyli keçdi. Birdən Abbasəli dilləndi: 
-Ay arvad, danışmırsan, bəs bu keçinin 
məsələsini neyləyək? 
Bu dəfə arvad ucadan qışqırdı: 
-Axşam apar öz keçimizi bağla qapılarına, 
neynəyəcəksən? Gor qonşusuyuq, düşmən 
olmalıyıq? 
Bu zaman uşaq qaça-qaça gəlib çıxdı və 
töyşüyə-töyşüyə dedi: 
-Ay ana, Tutu nənə deyir ki, tez olsun gəlsin! 
Salatın xalaya su qoyuruq. 
-Salatına nə olub ki? 
-Bəs eşitməmisiniz, Salatın xalanı Araz 
aparıb. 
Abbasəli ucadan qışqırdı: 
-Anan kardı da, kar. Burdan bura kənd 
köçür, heç nədən xəbəri yoxdu. 
Arvad öz-özünə dedi: «Karın könlündəki». 
Abbasəliylə arvadı əllərindəki işi yarımçıq 
qoydular. Abbasəli uşağa tərəf çevrilib dedi: 
 76 
-Barı sən yeri atı götür gəl! Başımız qarışar, 
at çöldə qalar, yalquzaq gəlib dağıdar. Tez gedək, 
görək nə kömək eyləyirik. 
Uşaq qaça-qaça atın dalısınca getdi. 
Abbasəli əl-ayağını yuyub evə keçdi ki, 
paltarlarını dəyişsin. Arvad başladı çayın 
kənarındakı daşın üstə durub ayaqlarını yumağa. 
Bu vaxt uşağın çığırtısı eşidildi: 
-Ay dədəəə! Ay anaaa! 
Arvad tez durub Abbasəlini çağırdı ki, bəs 
uşaq qışqırır. Abbasəlinin ürəyinə pis şey gəldi: 
-Uşağı ilan çaldı! 
Hər ikisi çölə tərəf qaçmağa başladı. Bir az 
qaçmışdılar ki, uşağın səsi aydın eşidilməyə 
başladı: 
-Keçini tapmışaam! Keçini tapmışaam! 
Arvad ayaq saxladı və qışqırdı: 
-Abbasəli, Abbasəli, qaçma! 
Abbasəli dayandı: 
-Nə olub? 
-Uşaq keçini tapıb! 
Abbasəli qurudu. «Ay balam, mən neçə 
gündür atı aparıb oraya hörükləyirəm. Niyə mən 
 77 
görmədim onu? Yalquzaqdan bu təhər salamat 
qalıb?» 
Uşağa çatdılar. Arvad soruşdu: 
-Keçi hanı? 
-Budu eey, quyuda! Mələrtisi dünyanı 
yıxırdı. 
Abbasəli ilə arvadı gözlərinə inanmadılar. 
Köhnə quyuya düşmüş keçi sağ-salamat idi. 
Abbasəli əyilib keçinin buynuzundan tutub bayıra 
çıxartdı. Keçinin əti sümüyünə yapışmışdı. 
Abbasəli ürəyində dedi: «Allah sənə yüz il 
ömür versin, ay Tutu nənə!» 
Arvad da ürəyində dedi: «Allah sənə rəhmət 
eləsin, Salatın!» 
Abbasəli yenə ürəyində dedi: 
«Ağgöynəklidən canım qurtardı». 
Arvad da yenə ürəyində dedi: «Hacı Murad 
yerində deyir ki, bu Abbasəli kar oğlu kardı». 
 
12 
Tutu nənə, Süleymanın gəlini, bir də 
Zübeyda xala Həşimgilin darvazasının qabağına 
çatdılar. Gördülər ki, Abbasəli ilə arvadı da Hacı 
 78 
Muradın tayalarının yanından burulub gəlirlər. 
Tayaların bu başına çatanda Abbasəli ucadan 
qışqırdı: 
-Ay uşaq, bəsdirin, gizlənqaç oynayıb 
yorulmadınız? 
Uşaqlar bu səsi eşidib, tayaların o biri 
tərəfinə keçdilər. Abbasəlinin səsi çətin kar 
eyləyərdi. 
Abbasəli ilə arvadı da Həşimin darvazasının 
yanına çatdılar: 
-Allah rəhmət eləsin! 
-Allah rəhmət eləsin!  
Birinci Tutu nənə dilləndi: 
-Ay Abbasəli, bu nə bəlaydı Həşimi tutdu? 
Abbasəlinin arvadı ucadan dedi: 
-Deyir ki, bu nə bəlaydı Həşimi tutdu? 
Abbasəli dilləndi: 
-Nə bəla olacaq, Allahın işidi! 
-Yoox, bu Allah işi deyil, kiminsə qarğışıdı! 
Abbasəlinin arvadı ucadan dedi: 
-Deyir ki, bu Allah işi deyil, kiminsə 
qarğışıdı! Abbasəli dilləndi: 
 79 
-Qarğış olsa da, Allahın əmrindən qaçmaq 
olmaz! Sonra da sevincək əlavə etdi: 
-Tutu nənə, Allah canını sağ eləsin! Keçi 
tapıldı! 
-Nə danışırsan? Gördün, mən demişdim 
tapılacaq! Abbasəlinin arvadı ucadan dedi: 
-Deyir ki, gördün, mən demişdim tapılacaq! 
Abbasəli yenə dilləndi: 
-Sənə ağır bir xələt göndərəcəm! 
Bundan sonra heç kəs danışmadı. 
Darvazadan içəri keçdilər. On-on beş kişi, arvad 
yığılıb həyətdə ayaq üstə dayanmışdılar. Həşim 
də, uşaqları da gözə dəymirdilər. Tutu nənə 
Abbasəliyə üz tutdu: 
-Yeri o kötüyü gətir, divarın dibinə qoy, mən 
oturum! 
Abbasəlinin arvadı ucadan dedi: 
-Deyir ki, yeri o kötüyü gətir, divarın dibinə 
qoy, mən oturum! 
Abbasəli ədəb-ərkanla həyətə su gedən ot 
basmış arxın yanındakı kötüyü götürdü və gətirib 
divarın yanına qoydu. Süleymanın gəlini Tutu 
 80 
nənənin qolundan yapışıb, onu ehmalca kötüyün 
üstündə oturtdu. Tutu nənə rahat nəfəs aldı: 
-Sağ ol, ay Abbasəli, səni görüm yüz 
yaşayasan! 
Abbasəlinin arvadı heç nə demədi. 
Bu zaman evin qapısı açıldı. Əvvəlcə Həşim, 
sonra da uşaqları bayıra çıxdılar. Hamısının gözü 
qızarmışdı. Həyətdəkilər elə bil bir səslə dedilər: 
-Allah rəhmət eləsin! 
Həşim heç bir söz demədi, evin pəncərəsinin 
altında çöməlib, kürəyini divara dayadı. Heç kəs 
danışmırdı. Birdən Tutu nənə dilləndi: 
-Ay Zübeyda, nəyə dayanmısan? Beş-altı iri 
daş tapıb gətirin. Düzün divarın dibinə! 
Heç beş dəqiqə çəkmədi, divarın dibinə 
yeddi-səkkiz iri daş yığıldı. Tutu nənə dilləndi: 
-Daşların hamar tərəfini yuxarı qoyun! Elə 
eləyin ki, iki daşın üstündə bir yekə qazan otura 
bilsin. Üç qazanlıq ocaq düzəltsəniz bəsdi. 
Bu işi də görüb qurtardılar. Tutu nənə 
yavaşca ayağa qalxıb daşlara tərəf gəldi. Əlindəki 
ağacla daşların başına vurub taqqıldatdı. Yavaşca 
mızıldandı: 
 81 
-Allah səni nə tez apardı, Salatın! Həmişə 
zarafatla deyərdin ki, Tutu nənə, sənin suyunu 
özüm qaynadacağam, özüm də səni yuyacağam. 
Tutu nənə əli ilə gözlərini sıxdı və öz-özünə 
yavaşca dedi: «İndi öləndə məni kim yuyacaq?» 
Bu sözləri Tutu nənənin özündən başqa heç kəs 
eşitmədi. 
Bir azdan Həşimin bacıları darvazadan içəri 
girdilər. Özlərini atdılar Həşimin üstünə. Elə bil 
ölən Salatın deyildi, Həşim idi. Böyük bacısı ağı 
deyə-deyə dizlərinə çırpırdı. Kiçik bacısı da 
Həşimi qucaqlayıb ağlayırdı. Amma böyük bacısı 
kimi hay-həşir salmamışdı. 
Onlar da ağlayıb sakitləşdilər. Sonra evə 
keçib yır-yığış eləməyə başladılar. 
Tutu nənənin səsi gəldi: 
-Gedin qonşulardan iri qazan alıb gətirin, ay 
Zübeyda! Vedrələri də götürün, su daşıyın! 
Zübeyda xala da üzünü Süleymanın gəlininə 
tutdu: 
-Sən qızları da çağır, su daşıyın! Mən də 
qazanların dalınca gedim. 
 82 
Bu vaxt qəbiristanlıqdan gələn Ağgöynəkli 
kişi də darvazadan həyətə girdi. Heç salam da 
vermədi. Həyətdə oyan – bu yana getdi, gördü ki, 
hamı öz işiylə məşğuldur. Gəldi Həşimin 
qarşısında dayandı. Həşim çöməldiyi yerdən ayağa 
qalxdı. Üz-üzə durdular. Ağköynəkli kişi nəsə 
demək istəyirdi, amma dillənmədi. Qayıdıb 
darvazaya tərəf getdi. Darvazaya çatanda üzünü 
Abbasəliyə tutub lap ucadan dedi: 
-Abbasəli, Müstəcəbi çağırın gəlsin, mağarı 
həyətdə qursun! Bundan sonra küçədə mağar 
qurulmayacaq! 
Bu sözü Həşim də, Tutu nənə də, 
Süleymanın gəlini də, Zübeyda xala da – hamı 
eşitdi. Elə Abbasəli də eşitmişdi. Ona görə də, 
Abbasəlinin arvadı heç nə demədi. 
Bir az da keçmişdi ki, Həsənqulu əlində bir 
uzun qamış darvazadan həyətə daxil oldu. Tutu 
nənəni görüb qamışı yavaşca onun yanına qoydu 
ki, barı Həşim görməsin. Amma Həşim görmüşdü. 
Elə Həşim də buna bənd idi ki, cəld ayağa qalxıb 
Həsənqulunun üstünə şığıdı: 
 83 
-Adını Həsənqulu qoymusan, bir yalquzağı 
da öldürə bilmirsən! O yalquzaqdı bizim evə 
bədbəxtlik gətirən! 
Naznazı da onun səsi öldürdü. Sabah özüm 
gedib o yalquzağı gəbərdəcəyəm! 
Həşimi sakitləşdirdilər. Daha heç kəs 
dillənmirdi. 
 
13. 
Hacı Murad Araz yuxarı xeyli getmişdi ki, 
gözü çayın ortasında Salatının meyidinə sataşdı. 
Çay şaqqıldaya-şaqqıldaya Salatının meyidini 
üzüaşağı aparırdı. 
Hacı Murad atı saxladı. At yaman susamışdı, 
özünü az qalırdı Araza vursun. Amma bura yarğan 
idi, at su içə bilməzdi. Hacı Murad atın başını 
Araz aşağı döndərib, sağ ayağını qoyduğu 
üzəngini bərkdən atın qarnına vurdu. Arazın sol 
sahilində Hacı Murad at üstündə gedirdi, Arazın 
ortasında isə Salatın suların qucağında . 
Hacı Murad bir xeyli gözlərini Salatından 
ayırmadı. Amma nə iş idisə, Hacı Muradın 
gözlərinə Salatın Həşimlə birgə görünürdü. 
 84 
Düşündü ki, bəlkə Həşimlə Salatın Arazda 
çimirlər. Həşim də baş vurub suyun altına, indi 
hardansa çıxıb Salatını qucağına alacaq. Bir də 
düşündü ki, yox, bu həna o hənadan deyil! Həşim 
buralarda nə gəzir. Həşimin Salatınla çimmək 
vaxtı çoxdan keçib! 
Hacı Murad gözünü Arazdan çəkdi. Əlini 
qoydu atın yalına. At əməlli-başlı tərləmişdi. 
Susuzluq da onu lap əldən salmışdı. 
Birdən Hacı Muradın ağlına gəldi ki, Arazda 
axan Salatın olmasaydı, onun arvadı Pakizə 
olsaydı, görəsən, onda da belə soyuqqanlı 
tərpənərdi?! Onda da Sadığa deyə bilərdimi ki, get 
Sultan kişini gətir! Onda da Hətəmi çığırardımı ki, 
öküzləri qoş, arabanı Ağıl üstünə apar! 
Onda da ata minib Arazın kənarı ilə 
Pakizənin meyidinə baxa-baxa atı sürə bilərdimi? 
Yenə Hacı Murad fikirləşdi ki, bəs bunlar 
hardan onun yadına düşdü? Yazıq Pakizə neçə 
illərdir ki, xəstəhaldır. Yediyi süd, qatıq, pendirdi. 
Kefi durulanda da Hacı Murada zarafatla deyir ki, 
bu naxırı sən elə məndən ötəri saxlayırsan. Hacı 
Murad da gülər, cavab verməzdi. 
 85 
Hacı Murad bu qara fikirləri özündən 
qovmaq istəyirdi, amma bu fikirlər də ondan əl 
çəkmirdi. Birdən ucadan dedi: 
-Lənət şeytana! 
At bu səsdən hürkən kimi oldu, Hacı 
Muradın da yadından Pakizə çıxdı. 
Amma nə faydası! Heç bircə an keçməmişdi 
ki, Hacı Muradın ağlına gəldi ki, bəlkə Arazda 
axan Salatın olmayaydı, ikinci arvadı Güllü 
olaydı. Hacı Murad həmən düşündü ki, Güllü 
olsaydı, qardaş-bacıları tökülüb gələcəkdi, hamısı 
da üzünü Hacı Murada tutub deyəcəkdilər: 
-Ə, sən nə kişisən ki, arvadını buraxasan 
Arazdan su gətirməyə gedə, Araz da onu apara! 
Hacı Murad atın Araza yenə biləcəyini gördü 
və hər şeyi unutdu. Atın başını döndərdi Araza 
tərəf. At da buna bənd idi ki, Arazın qırağına çatan 
kimi iki qabaq dizini yerə vurdu, başladı Arazın 
suyundan içməyə. Bir az içmişdi ki, Salatının 
meyidini gördümü, yoxsa nədən duyuq düşdüsə, 
başını sudan çəkib qabaq dizlərini qaldırdı. Hacı 
Murad nə illah elədi, at daha su içmədi ki, içmədi. 
 86 
Yenə Hacı Murad atı Araz aşağı sürməyə 
başladı. Yadına xırmandan taxılın oğurlanması 
düşdü. Fikrinə gəldi ki, bəlkə Sadıq yalan danışır, 
özü götürüb aparıb evə. Yenə düşündü ki, bu, olan 
iş deyil. Neçə illərdi ki, Sadıq xırmandadır, oradan 
bir vedrə də taxıl oğurlanmayıb. Kimə də lazım 
olub, taxıl əsirgəməmişəm. Sadığın da ehtiyacını 
həmişə ödəmişəm. Bir də düşündü ki, Sadıq 
demişkən, Ağköynəkli özünə yaraşdırarmı gecə 
qaranlıqda gəlib kisə-kisə taxıl oğurlasın. Sonra da 
öz-özünə dedi: «yoox, imanımı yandıra bilmərəm, 
çox da ki, mal-qaramın parasını aldı, torpaqlarımı 
bölüşdürdü, amma indiyə kimi taxıldan bir söz 
deməyib hələ. Hər halda insaf-mürüvvət yaxşı 
şeydir. Ağköynəklinin də vicdanı yəqin ona deyir 
ki, çox da ağ eləmək olmaz. Hacı Murad da 
insandı axı, o da əziyyət çəkib, bu kəndi çörək 
yiyəsi eləyib. Nə deyim, iman bir tərəfə gedir, 
güman bir tərəfə. 
Bəlkə Nəcəfalının südəmərinin işidi. Axı, o, 
xırmana az-az gəlir. Bir də «Bizə süd-zad lazım 
deyil!» – deyənin Hacı Muradın xırmanında nə işi 
var? Vallah, Nəcəfalının südəmərinin də bu 
 87 
əməldən xəbəri yoxdur. O südəmər elə bir iş tutsa 
və Nəcəfalı eşidib-bilsə, iflic-iflic yerindən qalxıb 
onun dərisinə saman təpər və itqusdu sürüyüb 
evdən bayıra atar». 
Hacı Murad yenə Araza tərəf baxdı. 
Salatının meyidi onun bərabərliyində üzüaşağı 
gedirdi. 
Birdən Hacı Muradın gözlərinin qabağında 
yalquzağın gözləri dayandı. Öz-özünə dedi ki, 
görəsən, bu yalquzaq haradan azıb ona tuş gəldi? 
Gör indiyə qədər bir adamın qabağına çıxıb? Heç 
kənddə «yalquzağı gördüm» deyən var? Vallah bu 
yalquzaq sirri-Xudadır!.. 
 
14 
Müstəcəb günortadan bir az keçmiş 
qonşunun on-on iki yaşlı oğlan uşağını da götürüb 
Sulutəpəyə getmişdi. Hacı Muradın ot gətirən 
arabası tayaların yanına çatanda gizlənqaç 
oynayan uşaqlar qaçıb minmişdilər arabadakı otun 
üstünə. Birdən qonşunun uşağı otun üstündən 
yıxılmışdı yerə və sol qolu yerindən çıxmışdı. 
Qonşu ilə də sınıqçı Hacının arasında xeyli vaxt 
 88 
olardı ki, umu-küsü var idi. Ona görə də 
Müstəcəbi çağırıb demişdi ki, uşağı sən apar 
Sınıqçı Hacıya. Mən aparsam, uşağın qolunu 
salmayacaq, başlayacağıq savaşmağa. 
Müstəcəb də heç bir söz demədən atı minib, 
uşağı götürüb Sulutəpəyə Sınıqçı Hacının yanına 
getmişdi. Kəndin ortasından keçəndə Hacı 
Muradla qarşılaşmış, Hacı Murad əhvalatdan 
xəbər tutub demişdi ki, Sınıqçı Hacıya məndən 
salam söyləyərsən! 
Müstəcəb Sınıqçı Hacının həyətinə çatanda 
mıxda bağlanmış camışı gördü. Camışın da 
qabağında bir təl ot var idi, amma camış dəli 
kimiydi. Hiss elədi ki, camış istinin altında susuz 
qalıb, ona görə anqırır. Ağlına gəldi, bəlkə camış 
yetirib doğacaqdı. Evdə saxlayıblar ki, barı 
həyətdə doğsun. Amma qarnı-qarnına yapışırdı, 
camışın doğmağından keçmişdi. Bu fikirlərlə 
uşağı atdan yavaşca düşürdü, özü də atdan enib 
cilovunu bağladı camışın yanındakı boş mıxa. 
Sonra da ufuldayan uşağı qucağına alıb, həyətin o 
başındakı arxın yanına getdi. Gördü ki, arxın o 
tərəfindəki tutun altında sərilmiş palazın üstündə 
 89 
Sınıqçı Hacıyla ikinci arvadı Şeyda oturub çay 
içirlər. Şeydanın gözü tez aldı: 
-Ay Müstəcəb, körpüdən keçin bu tərəfə. 
Müstəcəb qucağında uşaq körpüdən keçib onlara 
tərəf yaxınlaşdı. Sınıqçı Hacı da dirsəkləndiyi 
yastıqdan qalxıb qəddini düzəltdi. Salam-
kəlamdan sonra Müstəcəblə uşaq durdular palazın 
kənarında. Müstəcəb öz-özünə fikirləşdi: 
«Ayağımı soyunub oturaram palazın üstə, Sınıqçı 
Hacı da ordan-burdan məni suala tutar, bilər ki, bu 
uşaq kimindi. Biləndən sonra da uşağın qolunu 
salmaz, di onda qanıqara qayıt kəndə, görüm necə 
qayıdırsan?» 
-Ay Müstəcəb, bu kimin uşağıdı? 
-Qardaşımın uşağıdı, Hacı! 
Müstəcəb fikirləşdi ki, Sınıqçı Hacı uşağı 
tanısa, biabır oldum. Birincisi, yalan danışmağım 
məni xəcalətli qoyar, ikincisi də yalanım 
cəhənnəmə, uşağın qolunu salmaz, kəndə kor-
peşman qayıdaram. Sınıqçı Hacı yenə soruşdu: 
-Ay Müstəcəb, bu uşaq sizin tayfadakılara 
oxşamır, axı?! 
 90 
Şeyda arvad məsələdən duyuq düşmüşdü. 
Müstəcəb bu dəfə nəsə demək istəyirdi ki, Şeyda 
arvad dilləndi: 
-Ay Hacı, nə uşaq-uşaq salmısan? Hər kimin 
uşağıdı, görmürsən zarıldayır, qolunu yerinə sal, 
bəlkə ağrısı kəsə! 
Şeyda arvad Sınıqçı Hacıdan cavab 
gözləməmiş, uşağı çağırdı yanına. Uşağın qoluna 
və boynuna bağlanmış yaylığı açdı. Sonra da 
Hacıya tərəf itələdi. 
Sınıqçı Hacı da əlini uşağın qolunda gəzdirə-
gəzdirə gözünü onun sifətinə dikmişdi. Bunu 
kənardan Müstəcəb də yaxşıca görürdü. Birdən 
Müstəcəb dilləndi: 
-Mən gələndə Hacı Muradı gördüm. Hacı 
Murad sənə salam göndərirdi. 
Sınıqçı Hacı olan bəndə, elə bil heç nə 
eşitmədi. 
Qəfil şaqqıltı gəldi. Uşağın səsi göyə ucaldı. 
Sınıqçı Hacı qənddandan bir qənd götürüb uşağa 
verdi: 
-Al bu qəndi görüm! 
 91 
Uşaq bir əli ilə gözünün yaşını silib, o biri 
əliylə qəndi aldı. 
-Apar ağzına görüm! 
Uşaq qəndi ağzına apardı. Sınıqçı Hacı indi 
də Müstəcəbə üzünü tutdu: 
-Otur bir çay iç! 
Müstəcəb fikirləşdi ki, indi oturub çay içmək 
olar. Şeyda arvad stəkan gətirmək üçün evə keçdi. 
Müstəcəb soruşdu: 
-Ay Hacı, bu camışa niyə su vermirsən? 
Sınıqçı Hacı gözü uşağın sifətində ola-ola 
cavab verdi: 
-Bir arvadın ayağı ombadan çıxıb. 
Axşamüstü gətirəcəklər onu salam. Burada olsan, 
görərsən, nə dəstgah olacaq! Arvadı mindirəcəyəm 
camışın üstünə, ayaqlarını da camışın qarnının 
altından bağlayacağam. Sonra deyəcəyəm camışa 
vedrə-vedrə su daşıyın. Camış da on-on beş vedrə 
içəcək, qarnı şişəcək. Arvadın ayağı düşəcək 
yerinə. 
Şeyda arvad gəlib Müstəcəbə də, uşağa da 
çay süzdü. Sonra da başladı bir-bir kənddəkiləri 
soruşmağa. Söhbət xeyli uzandı. Bütün söhbət 
 92 
boyu sınıqçı Hacı gözünü uşağın sifətindən 
çəkmədi. Axırda Müstəcəb dilləndi: 
-Axşamın sərini düşür, durub yavaş-yavaş 
tərpənək. Müstəcəb ayağa qalxıb sağollaşdı, 
uşağın əlindən yapışıb arxın üstündəki körpünü 
keçdi. Arxadan Sınıqçı Hacının səsi gəldi: 
-Hacı Murada məndən salam de! 
-Salam göndərən sağ olsun! 
Müstəcəb Sulutəpədən uzaqlaşıb kəndə tərəf 
gəlirdi. Tək söyüdün altında Sadıqla qarşılaşdı: 
-Sadıq, bu axşamüstü hara belə? 
-Bibimi Araz aparıb, gedirəm Sultan kişini 
gətirməyə! 
-Vay, belin qırılsın, Həşim! Nə 
bədniyyətliymişsən! Tez ol, mən də gedim mağarı 
qurum. 
Müstəcəb ata bir qamçı çəkdi. At sürətini 
artırdı. Elə bu vaxt uşaq dilləndi: 
-Ay Müstəcəb əmi, bəlkə Sadıq yalan deyir? 
-Nəyi yalan deyir, ay bala? 
-Bəlkə Salatın xalanı Araz aparmayıb, 
yalquzaq yeyib? 
 93 
Müstəcəb heç bir cavab vermədi, ata yenidən 
bir qamçı çəkdi... 
Tutu nənənin bir kəlmə sözü ilə Bikəxanım 
darvazadan dabanqırma çıxdı. Darvazanın ağzında 
az qala əri Müstəcəblə toqquşacaqdı. Müstəcəb 
dilləndi: 
İmanın yansın, hara tələsirsən? 
Bikəxanım da ərinin sualına cavab verməmiş 
güllə kimi açıldı: 
-Bəs harda itib-batmısan? Sulutəpəyə gedib-
gəlmək bir suiçimlikdi də? Gedirəm dükandan 
kəfənlik ağ alıb gətirəm. 
Müstəcəb yenə dilləndi: 
-Salatın öldü, canı qurtardı! Yazıq Həşim 
yaman günə qaldı! 
-Bu kişilər də elə öz canlarının hayındadı! 
Yeri, yeri içəri, mağarı qur! Hamı səni gözləyir! 
Müstəcəb darvazadan həyətə keçdi, 
Bikəxanım da dükana tərəf üz qoydu. Bikəxanım 
bir xeyli getmişdi ki, Şahqulunun arvadını 
həyətlərindən çıxan gördü. Bir az ayağını sürütlədi 
ki, Şahqulunun arvadı ilə üz-üzə gəlsin. Üz-üzə 
gələn kimi də soruşdu: 
 94 
-Ay pinəçinin qızı, bəs səhərdən hardasan? 
Elə bil bu kənddə yaşayıb eləmirsən? Ya da təzə 
duvaqlı gəlinsən, hələ duvağını qaldırmayıbsan! 
Şahqulunun arvadı da söz altında qalmadı: 
-Ay qəssabın qızı, Müstəcəbin gözəlçəsi, sən 
səhərdən Həşimgildə olub nə qayırıbsan? Yoxsa 
Salatını Arazdan çıxarıb gətirən kimi 
dirildəcəksən? 
Bikəxanım bir az yumşaldı: 
-Yoox, deyirəm ki, səhərdən gəlsəydin, bir 
işin də qulpundan sən yapışardın! Axı, Salatın bu 
kənddə heç kəsə pis olmayıb! Hamının xeyrində-
şərində qabaqda gedib! 
Şahqulunun arvadı da bir az səsini aşağı 
saldı: 
-Gecə ölürdüm, ay Bikəxanım! Yayın bu 
qızmarında elə sətəlcəm olmuşdum ki, kürəyimə 
küpə qoymasaydılar, səhərə salamat 
çıxmayacaqdım. Kürəyimi qaldırıb baxsan, dəli 
olarsan! Qapqaradır, kömür kimi! 
-O günü mən də eləydim. Üç gün ağzı üstə 
yatdım. Bir qapını açıb soruşan da olmadı ki, ay 
Bikəxanım, qalırsan, ölürsən? 
 95 
-Vallah, bu yay kəndi dərd götürüb başına! 
Bu qədər yaşın var, heç eşitmisən ki, yayda bu 
kənddə kimsə sətəlcəm olsun? 
Bikəxanım keçdi zarafata və dedi: 
-Aaz, bilmirsən, indiyə qədər arvadlar 
kişilərindən qorxurdu, indi də yalquzaqdan 
qorxurlar, ona görə sətəlcəm olurlar. 
-Zarafatı qoy bir yana görüm eey! Niyə belə 
oldu, bu Salatın biçarə? Nə olacaq? Camaatnan 
Araza suya gedib, pilləkənləri də birinci o aşağı 
düşüb. Deyirlər axırıncı pilləkən palçıq imiş, 
səhəngi suya basan kimi ayağı sürüşüb düşüb 
çaya. 
-Ay Bikəxanım, mən bu qədər Araza suya 
getmişəm, bir dəfə də o axırıncı pilləkəni palçıq 
olan görməmişəm. Qızılgül açılanda, Araz 
daşanda da axırıncı pilləkən həmişə quru olub. 
Yadındadı, Hacı Murad da həmişə deyərdi ki, 
Araza düşən pilləkəni elə yerdən düzəltmişəm, heç 
vaxt oraya su qalxmaz! 
-Həə, yadımdadı, ay pinəçinin qızı! Mən də 
səhərdən fikirləşirəm, ağlıma heç nə gəlmir. 
 96 
Pinəçinin qızı, Şahqulunun arvadı ağzını 
qəssabın qızının, Müstəcəbin arvadının qulağına 
dayayıb pıçıltı ilə nəsə dedi. 
-Booy, biyabır olduq! Qulaqlara qurğuşun! 
Səsini çıxartma, yeri-yeri, mən də dükandan 
kəfənlik ağ alıb gəlirəm! 
Şahqulunun arvadı bir tərəfə, Müstəcəbin 
arvadı da o biri tərəfə üz qoydu. 
Bikəxanım xeyli getdi və dükana az qalırdı 
çatsın ki, Qızbəslə qarşılaşdı. Qara paltarını 
geymiş Qızbəsin əlində tutduğu dəsmalın ucu 
görünürdü. Bikəxanım dilləndi:  
-İndi yasa gedib gözünün qorasını 
tökəcəksən! Allah səni elə bil ölü yeri üçün 
yaradıb! Gəl gedək dükandan kəfənlik ağ alım, bir 
yerdə qayıdaq! 
Qızbəs də heç bir söz deməyib, düşdü 
Bikəxanımın yanına, başladılar dükana tərəf 
getməyə! Bir-iki addım atmışdılar ki, yenə 
Bikəxanım dilləndi: 
-Bu nə vırğın idi Salatını vurdu? 
Qızbəsin yadına qardaşının ölümü 
düşmüşdü. Fikrində o idi ki, tez ölü yerinə çatıb 
 97 
ağılarını başlasın. Bikəxanım da bilirdi ki, Qızbəs 
bu axşam-axşam camaata qan ağladacaq! 
Bikəxanım bir də dilləndi: 
-Bu ölüm hardan tapdı Salatını? 
Qızbəsdən yenə səs çıxmadı. Qızbəs 
ürəyində ağılarını dal-dala düzürdü. 
Bikəxanım üçüncü dəfə dilləndi: 
-Bu Salatın Əzrayilə neynəmişdi ki? 
Elə bu vaxt Qızbəs də Əzrayıl barəsində 
düşünürdü. Bikəxanım da gördü ki, Qızbəs yaman 
doluxub. Özü də gözləri dolub, ağlamaq istəyir. 
Dükanın da lap yanına çatıblar. Ağzını dayayıb 
Qızbəsin qulağına Şahqulunun arvadının dediyini 
pıçıltıyla ona dedi. Qızbəs qorxan kimi oldu və 
səsi çıxdı: 
-Booy, biyabır olduq! Qulaqlara qurğuşun! 
Səsini çıxarma, dükandan kəfənlik ağ alıb qayıdaq 
yasa! 
Bikəxanımla Qızbəs dükana girdilər. 
Gördülər ki, dükançı oturub tut kötüyünün 
üstündə, kəfənlik ağı da ölçüb-biçib qoyub 
tərəzinin bir gözünün üstünə. Bikəxanım səs-
səmirsiz əl atıb kəfənlik ağı götürdü: 
 98 
-Yaz nisyə dəftərinə, Həşim gəlib sonra 
pulunu verər. 
Bikəxanımla Qızbəs dükandan çıxırdılar ki, 
arxadan dükançının səsini eşitdilər: 
-Naznazın da kəfənliyinin pulunu nisyə 
dəftərinə yazmışam. Həşim hələ də bu tərəflərə 
üzükmür. Siqaret, qənd lazım olanda uşaqlarını 
göndərir. 
Sonra da ayağa qalxıb yır-yığış eylədi ki, o 
da Həşimgilə getsin. Dükanın qapısını bağlayanda 
öz-özünə deyindi: «Yalquzağın ulamağı 
qurtaranda Həşim də gətirib borcunu verəcək». 
 
15 
Günəş az qalırdı Ağrı dağının başına sancıla. 
Salatının cənazəsini darvazadan küçəyə çıxardılar. 
Getdikcə qadınların ağlamağı kişilərdən 
uzaqlaşırdı. Bir az da ötəndən sonra arvadların 
ağlamağı kəsildi. Cənazəni sürətlə aparırdılar. 
Cavanlar da tez-tez  bir-birini əvəz edir, 
qoymurdular kimsə cənazənin altında yorula. Bu 
dəfə hamını bir şey təəccübləndirirdi: Həmişə 
camaatın yanında at belində Hacı Murad gedərdi. 
 99 
İndi cavan-qoca Ağköynəkli kişini at belində 
görürdülər. Hacı Murad cənazənin dalınca piyada 
gedirdi. Hərdən də əl atıb cənazədən yapışır, 
çiynini cənazənin altına verirdi. 
Hacı Murad da at belində olan Ağköynəklini 
görür, öz-özünə düşünürdü: «Qoy camaat görsün 
ki, Hacı Murad necə kişidi? Şərt o deyil ki, ona-
buna buyruq buyurasan. Şərt odur ki, bir yazığın, 
binəvanın cənazəsinin altına girəsən! Ellə bir 
olsan, el də sənə hörmət qoyacaq. Yoox, burnunu 
göyə tutsan, ona-buna dirsək göstərsən, bir gün 
sənə də dirsək göstərəcəklər». 
Camaat bir qədər gedəndən sonra Hacı 
Murad yorulub camaatdan bir az dala qaldı. Bir 
də, çox piyada getməmişdi ki, camaatla ayaqlaşa 
bilə. Hacı Muradın tuşunda, Hacı Muraddan iki-üç 
addım o tərəfdə Ağköynəkli kişi at belində 
gedirdi. Hacı Murad yenə də öz-özünə dedi: «Bir 
bunun tipinə-fasonuna bax? Ə, sənin dədən-baban 
at görüb ki, sən də indi at belinə qalxasan? Sən bu 
kəndin hansı xeyrinə-şərinə yarayıbsan ki, indi də 
özünü camaatdan çəkib kənara qoymusan? Arx 
çəkdiribsən, yol saldırıbsan? Hansı əməlinlə 
 100 
qalxmısan o atın belinə? Axı bir gün bu kənddən 
bir namuslu-qeyrətli oğlan çıxıb səndən soruşacaq 
ki, hansı yaralı barmağa... Lənət şeytana!» 
Az qalırdılar ki, qəbrin yanına çatalar. Hacı 
Muradı yenə fikir apardı: «Bu Salatın niyə bu 
günə qaldı? Həmişə mənə deyərdi ki, sağ ol, ay 
Hacı Murad, sən olmasaydın, bu uşaqları necə 
dolandıracaqdım? Axı Salatın qıs-qıvraq idi, necə 
oldu ki, sürüşüb Araza düşdü? Bəlkə fikirli olub? 
Bəlkə yenə o papağı boş qalmış Həşimlə dilləşib 
gedib Araza». 
Kimsə dedi ki, çatdıq! Hacı Murad diksinən 
kimi oldu. Öz-özünə düşündü ki, necə yəni çatdıq? 
Axı, Naznazın qəbri qəbiristanlığın o başındadı? 
Hacı Murad irəli yeridi. Gördü ki, Salatının 
qəbrini Naznazın qəbrinin ayaq tərəfində 
qazmayıblar. Hirs vurdu təpəsinə! Bildi ki, 
Ağköynəklinin işidir! Bir az da yeriyib qəbrin düz 
içinə baxdı. Qəbrin içindən gözlərinə yalquzağın 
gözləri göründü. 
Bir söz deməyib, geri çəkildi, qəzəblə 
Ağköynəkli kişiyə baxdı. 
 
 101 
16 
Gecədən xeyli keçmişdi. Adamlar yavaş-
yavaş Həşimgildən evlərinə qayıdırdılar. Hacı 
Murad da əvvəlcə tayalarının başına fırlandı. 
Sonra ata baş çəkdi. Evə girəndə gördü ki, nə 
Pakizə yatıb, nə də Güllü. Dinməz-söyləməz 
qalxdı taxta çarpayının üstünə. Salatının öz əli ilə 
düzəldib bayramda pay göndərdiyi yastığı çəkdi 
qolunun altına. 
Güllü tez qalxıb, samovardan isti çay süzdü 
və gətirib taxta çarpayının üstündə Hacı Muradın 
qarşısına qoydu. Bir xeyli heç birisi dinib 
danışmadı. Elə bil Salatının ölümündən Həşimdən 
çox Hacı Muradla arvadları yasa batmışdı. 
Handan-hana Güllü dilləndi: 
-Arvadlar danışırdılar ki... 
Güllü dalısını gətirmədi. Hacı Murad da 
qımıldanıb heç Güllüyə tərəf baxmadı. Yenə heç 
kəs danışmadı. 
Bu dəfə Pakizə dilləndi: 
-Ay Hacı, bir qulaq as gör, Güllü nə deyir? 
Hacı Murad dilə gəldi: 
-Güllü dediyini deyir ki, mən də eşidəm? 
 102 
Güllü yenə dilləndi: 
-Arvadlar danışırdılar ki, Salatın Arazın 
axırıncı pilləkəninə enəndə onun arxasında 
Ağköynəklinin qardaşı qızı-Səttarın bacısı 
dayanıbmış! 
Hacı Murad dik qalxdı: 
-Vay, köpək oğlu, kənddə ikitirəlik saldı! 
Sonra da əlavə etdi: 
-Durun yerləri düzəldin, döşəkləri açın! 
Hacı Murad bayıra çıxdı. Ay hər tərəfi süd 
kimi işıqlandırmışdı. Bir aya baxdı, bir də uzaqda 
görünən atına. İrəli yeriyib həyətdə qoyulan taxta 
çarpayının üstündə oturdu. Başladı keçmişləri 
fikirləşməyə. Atası Məşədi Salmanın bir sözü 
yadına düşdü: «Bu kəndə gəlmələr var haa, həmişə 
o tayfadan ehtiyatlı ol, hamısı şər– şəmatadır!» 
Sonra nə qədər fikirləşdisə, atasının başqa 
sözü yadına düşmədi. Bir də ağlına gəldi ki, gedib 
yatsa, gəlib atının quyruğunu kəsərlər! Səhər kənd 
içinə çıxa bilməz! 
Hacı Murad özünə gələndə, baxdı ki, gecə 
yarıdan keçib. Ayağa durdu, gəldi yavaş-yavaş 
atın yanına. At sağ ayağı ilə yeri eşdi. Hacı Murad 
 103 
yaxınlaşıb atın yalını sığalladı. Sonra da cilovunu 
açıb arabaya tərəf apardı. Hacı Murad ömründə bu 
atı arabaya qoşmamışdı, amma indi qoşdu. 
Hacı Murad qayıdıb evə girdi. Cibindən 
kibriti çıxarıb taxçaya qoyulmuş lampanı yandırdı. 
Sonra da üzünü arvadlarına tutub bir az uca səslə 
dedi: 
- Qalxın ayağa! 
Arvadların da heç birisi yatmamışdı. İkisi də 
hövlnak qalxıb, bir səslə dilləndilər: 
- Nə olub Hacı? 
- Heç bir şey, qalxın geyinin! 
Arvadlar tez qalxıb başladılar geyinməyə. 
Hacı Murad yenə dilləndi: 
-Mənə verilən amanatları, bir də hərəniz 
üçün ayırdığım qızılları götürün! Qızıl kəməri də 
verin mənə. Bağlayacağam belimə! 
Arvadlar yır-yığış eyləyir, qorxularından da 
dillənmirdilər. İllah da ki, Güllünün ürəyi əsirdi. 
Hacı Murad «gəlin dalımca» – deyib qapının 
yanında asılmış tüfəngi də götürdü və qapıdan 
çıxdı. 
 104 
Hacı Murad arvadları arabada oturdub, özü 
də atın cilovundan yapışıb başladı getməyə. Elə 
bil atı da, arabanı da, arabanın üstündəki 
arvadlarını da Hacı Murad çəkib aparırdı. 
Kəndi çıxıb Araza tərəf yol alanda arvadlar 
hali oldu ki, Hacı Murad Arazı keçmək istəyir. Bu 
vaxt Güllü dilləndi: 
-Hacı, mən getmək istəmirəm! Məni apar 
qoy qardaşlarımın evinə, sonra siz gedin! 
Hacı Murad fikrə getmişdi. Elə bil bu sözləri 
eşitmirdi. «Allahın qəzəbinə düçar olmuşam. Bu 
qədər qur-yarat, biç-tök, onlar da qalsın it uşağına! 
Əkəndə yox, biçəndə yox, yeyəndə ortaq qardaş. 
Vallah, dədə-babadan bizlərdə belə söz olmayıb. 
Bu sözü kəndə gəlmələr özlərilə birgə gətiriblər. 
Deyirəm, Hacı Murad, sən saydığını say, gör fələk 
nə sayır? Bax, bu, bizim öz sözümüzdür!» 
Ağıl üstünə çatdılar. Hacı Muradı yenə fikir 
götürdü: «Həmişə Salatınla buralarda 
qarşılaşardıq. Yazığın vaxt tapıb oturmağı yox idi. 
Görəsən, ayırdığım cöngəni sabah aparıb Salatının 
məclisində kəsəcəklərmi? Ağköynəkliyə qalsa, 
çətin! Acgözün biridi! Bu mürvətsiz oğlu 
 105 
mürvətsizin heç nədən gözü doyan deyil! Dədə-
babadan nəyin sahibidirlər ki, indi də gözləri 
doya! Gorları olub ki, kəfənləri də ola!» 
Yalquzağın ulaması Hacı Muradı fikirdən 
ayırdı. Hacı Murad səsə başını qaldırdı ki, tək 
armuda çatırlar. Ay işığında aydınca görünürdü ki, 
yalquzaq iki qabaq ayaqlarını qaldırıb, armud 
ağacını didib tökmək istəyir. Özü də elə ulayır ki, 
elə bil balası ölüb. 
Hacı Muradın arvadları qorxudan bir-
birlərinə sığındılar. Bu günübacılar bir-birlərinə 
hələ belə məhəbbətlə sığınmamışdılar. At da bir az 
fınxırdı. Amma Hacı Muradın heç vecinə də 
deyildi. Cilovu çəkib Araza tərəf gedirdi. 
Bu vaxt Güllü yenə dilləndi: 
-Hacı, mən getmək istəmirəm! Məni at, bu 
yalquzaq didib yesin! 
Hacı Murad fikrə getmişdi. Elə bil bu sözləri 
də eşitmirdi: «Gorun çatlasın, ay Məşədi Salman! 
Bu Ağıl üstünü torpaq həddinə gətirmək üçün sən 
nə qədər çalışmışdınsa, mən də bir o qədər tər 
tökdüm. Bizim alnımızın təriydi bu torpağı hala 
gətirən. Amma nə olsun ki, Ağıl üstü bizim 
 106 
alnımızın yazısı deyilmiş! Ağ köynəklinin təpərinə 
bələdəm. Bundan sonra Ağıl üstündə siçanlar yuva 
quracaq, çaqqallar oynaşacaqlar! İndiyə qədər 
Hacı Muradın qorxusundan buraya bir çaqqal 
üzükə bilərdi?» 
Bir xeyli də gedəndən sonra Arazın dayaz 
yerinə gəlib çatdılar. Hacı Murad atı saxladı. 
Arvadlarına dedi ki, arabadan düşün! 
Əvvəlcə Pakizə, sonra da Güllü arabadan 
düşdü. Güllü düşən kimi dilləndi: 
-Ay Hacı, qoy mən qalım, getməyim! 
Hacı Murad yenə Güllüyə cavab verməyib, 
üzünü Pakizəyə tutdu: 
-Salatının meyidini uşaqlar Arazın bu 
yerində tutub çıxartdılar. Qorxmayın, dayazdı! 
Rahat keçəcəyik! Gündüz diqqətlə baxmışam. 
Sonra da Güllüyə tərəf üz tutdu: 
-Sən harada qalmaq istəyirsən? Səni o 
Ağköynəklinin ümidinə qoyum? 
-Hacı, mən qocalmışam, mənə kimdi tamah 
salan? 
 107 
-O Ağköynəkli köpəkoğlu var haa, hamıya 
tamah salar! O da ola Hacı Muradın arvadı! 
Deyəcək, qoy Hacı Muradı binamus eyləyim! 
Hacı Murad əvvəlcə Pakizənin qızıl torbasını 
əlinə götürdü və Pakizəni yavaş-yavaş Arazın o 
tayına keçirtməyə başladı. 
Bir azdan sonra Hacı Murad geri qayıtdı. 
İndi də tüfəngini götürüb atı çəkə-çəkə apardı. 
Bir azdan yenə qayıtdı və ay işığında 
Güllüyə dedi: 
-İndi də növbə sənindir. Qızıl torbanı as 
boynundan! Əlini də ver keçək! 
Güllü torbanın ipini saldı boğazına. Əlini də 
könülsüz-könülsüz Hacı Murada tərəf uzatdı. Hacı 
Murad yavaş-yavaş Arazı keçməyə başladı. Arazın 
ortasında enli, hündür daşın üstündə durub 
nəfəslərini alanda Güllü yenə dilləndi: 
-Hacı, qoy mən qalım, bəlkə sənin ordakı 
var-dövlətinə sahiblik eyləyə bildim. 
Hacı Murad bu dəfə qəzəblə qışqırdı: 
-Hacı Muradın yiyəlik eləyə bilmədiyi var-
dövlətə sən heç vaxt yiyəlik eləyə bilməzsən. Sənə 
 108 
çatacaq var-dövlət o boynundakı qızıldı, indi onu 
da götür apar. 
Hacı Muradın sözünün ağzından qurtarması 
ilə Güllünün Arazın ortasına gumbuldaması bir 
oldu. 
Hacı Murad Arazın o tayına keçib geriyə 
döndü. Gözlərinə inanmadı. Yalquzaq arabanın 
qabağında atın yerində durmuşdu. Elə bil arabaya 
qoşulmaq istəyirdi, gözləri də par-par yanırdı. 
Hacı Muradın ürəyindən bir sızıltı keçdi: 
«Kənddə hamı bilirdi ki, Hacı Murad Salatını iki 
arvadından da çox istəyir». 
Hacı Murad sonra Pakizəni oturduğu yerdən 
durquzub atın belinə qaldırdı və yola düzəldi. 
Yalquzaq elə uladı ki, bəlkə indiyəcən belə 
ulamamışdı. Elə bil ətini kəsirdilər yalquzağın! 
 
EPĠLOQ ƏVƏZĠ 
 
-Ay Baftalı Salahın nəvəsi, bir yaxına gəl, 
gör nə tapmışam. 
-Nə tapmısan, ay Məşədi Vəli kişi! 
 109 
-Uşaq vaxtı Hacı Muradın tayalarının 
yanında gizlənqaç oynayardıq. Ağoşnan Səhnə 
gedib elə yerdə gizlənərdilər ki, hey axtarardıq 
onları, tapa bilməzdik. İndi tapmışam. Onlar gedib 
Hacı Muradın tayasının altında gizlənərmişlər. 
-Ay Məşədi Vəli kişi, doxsan yaşında məni 
yaman güldürdün, səni yüz yaşayasan! Onu da 
tapa bilibsənmi ki, bu yalquzaq nə vaxta qədər 
ulayacaq? 
-O mənlik deyil, o Allahın işidir, ay Baftalı 
Salahın nəvəsi! 
Nabran, 
Ġyul-avqust 1996. 
  
 
 
 
 
 
 
 
 
 
