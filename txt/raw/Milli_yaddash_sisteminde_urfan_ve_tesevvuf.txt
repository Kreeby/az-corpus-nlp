АЗЯРБАЙЪАН МИЛЛИ  ЕЛМЛЯР АКАДЕМИЙАСЫ
ФОЛКЛОР ИНСТИТУТУ
FƏXRƏDDİN SALİM
(BAXŞƏLİYEV)
MİLLİ YADDAŞ SİSTEMİNDƏ
ÜRFAN VƏ TƏSƏVVÜF
«Елм вя тящсил»
Бакы – 2010
2
Китаб АМЕА Фолклор Институтунун Елми Шурасынын
гярары иля чап олунur.
Редактор
вя юн сюзцн мцяллифи: Щцсейн Исмайылов
филолоэийа елмляри доктору, профессор
Ряйчиляр: Мухтар Казымоьлу
филолоэийа елмляри доктору
Фцзули Байат
филолоэийа елмляри доктору
Елхан Мяммядли
филолоэийа елмляри намизяди
Fəxrəddin Salim (Baxşəliyev).
Milli yaddaş sistemində ürfan və təsəvvüf.
Бакы, «Елм вя тящсил», 2010. – 460 сящ.
Китабда Азярбайъан милли мяфкцрясинин ян юнямли сящифялярин-
дян олан црфан вя тясяввцф елми щаггында эениш мялумат верилир.
Мцяллифин «Милли йаддаш системиндя црфан вя тясяввцф» китабы
охуъулара тягдим етдийи икинъи ясяридир. Бундан яввял Фяхряддин
Салимин  «Исми-Язям» адлы шеирляр китабы ишыг цзц эюрмцшдцр.
4603000000-302 qrifli nяшр
N-098-2010
© «Елм вя тящсил», 2010
3
ÖN SÖZ
Allah-insan münasibətlərinin fonunda elm də din kimi bəsit
və konservativ görünür. Hər iki cəbhə nələrisə –biri Onun varlı-
ğını, digəri yoxluğunu israrla sübut etməyə çalışır. Fəqət bihudə.
Onun nə sübuta ehtiyacı nə də inkara etirazı vardır. Bütün ehti-
yacların və etirazların mənbəyi insandır. Bəli, böyük mənada
insan!
İnsan övladı, Nəsimi demişkən, “Allah olduğunu” unudur!
Bütün müşküllər də bunun başındadır. Hər şeyin özündə olduğu
bilgisini buraxıb, Onu – məchul bir varlığı və dolayısı ilə yoxlu-
ğu kənarda axtarır. Bu  yerdə böyük azərbaycanlı Hüseyn Cavi-
din dahiyanə misrası yada düşür:
Ey varlığı yox, yoxluğu vardan daha dilbər!
Elm deyilən nəsnə isə özlüyündə zəngindir, cazibədardır.
Elm bəzən hər şeydir – kimi görünür. Bütün suallara cavab
verəcək kimi olur. Amma heyhat! Din adlanan nəsnə özlüyündə
müdhiş haqlara sahibdir. Milyonlarla insanın zahiri səbəbləri
məchul qalan birliyi, inancı, fədakarlığı, göz yaşları, şəhadəti
qarşısında materiyanı əlində dəstəvuz edən elm bütün bunların
qarşısında aciz və cavabsızdır. Çağdaş düşüncə isə daha başqa
yanaşma tərzləri diqtə etməkdədir. Hər mənada metafizik düşün-
cə tərzi fəlsəfi və dəqiq elmlər sahəsində elm və din münasibət-
lərini dərindən tənzimləməyə çalışır. Dünyanın ən proqressiv
universitetlərində, elmi tədqiqat institutlarında ən böyük bilim
adamları bu dərin uçurumun doldurulması yolunda çoxlu sayda
elmi araşdırmaların sahibidirlər. Məşhur Lütfi Zadə, Stefan
4
Hafkinq, Knış kimi alimlərin bu sahədəki nailiyyətləri danıl-
mazdır.
Lakin, qədim Şərqin ürfan və təsəvvüf elmi bu boşluğu əs-
lində çoxdan doldurmuşdur. Mühyiddin Ərəbi, Molla Sədra,
Mənsur Həllac, Şəms Təbrizi, Mövlana Rumi kimi təsəvvüf ər-
babı olan mütəfəkkirlər elm ilə dinin boşluq daşıyan ünsürlərini
görmüş, onları bir nurun, bir mənbənin əsəri olduqlarını istər el-
mi, istərdə də bədiipoetik bir dildə bəyana gətirmişlər. Bu bəyan-
lar isbat xarakterli, təsbit ünsürlü olmuşdur. Qərbin illimünatları
kimi, Şərqin işraqiləri də xürafatın qarşısında dayanmağa ça-
lışmışlar. Şəriət məhkəməsi ilə katolik inkvizisiyası eyni məna və
və hədəflər daşımışlar zamanzaman.
Lakin, Mənsur Həllaclar, Nəsimilər, Eynülqüzzatlar fərqli
idilər. Onlar ateist deyil, qatı ilahipərəst idilər. Amma, ehkam və
qanunların altında deyil, eşq və ürfanın cazibəsində! Zamanza-
man təkyələrdə, zaviyələrdə, xanəgahlarda dövrün, məkanın ən
dərin müşküllləri çözülmüş, ən ağır dərdlərə çarə bulunmuşdur.
Bunların yanında, yəni, elmi-elitar ürfani düşüncənin para-
lelində formalaşıb inkişaf edən və geniş kütlələrə daha artıq sira-
yət edə bilən xalq təsəvvüfü Yaxın və Orta Şərq insanının mənə-
vi-ruhi təfəkküründə ən önəmli yerə sahib olmuşdur. Xoca Əh-
məd Yəsəvi, Yunus Emrə, Şah Xətai, Aşıq Qurbani, Tufarqanlı
Abbas və nəhayət Aşıq Ələsgər kimi xalq ozanları, xalq mütəfək-
kirləri Türk xalq təsəvvüfünün yaradıcıları və öncülləri olmuşlar.
Türk xalq sufizminin ən azman nümayəndələri olan Azər-
baycan mütəsəvvüfləri bu sırada əvəzedilməz yerə sahibdirlər.
Azərbaycan aşıq sənəti isə, bu mənada elə bir möhtəşəm sənət və
5
ruh abidəsidir ki, Dünya təsəvvüf estetikasını, sufimistik seman-
tikanı onsuz təsəvvür etmək sadəcə mümkün deyildir.
Qədim Türk ruhunun mifoloji, sakral qatlarından süzülüb
gələn pak Tanrıçılıq ideyası əslində elə sonradan formalaşmış
İslam təsəvvüfünün özü idi.
Fəxrəddin Salimin məhz bu sahədəki araşdırmaları mənim
diqqətimi artıq neçə ildir ki, özünə cəlb edir. Onun elmi rəhbəri
olduğum “Təsəvvüf ənənələri və Aşıq Ələsgər” mövzusundakı
dissertasiyası Azərbaycan folklorunda bu sahədə atılan ilk ciddi
addım kimi çox dəyərlidir.
Fəxrəddin Salim AMEA Folklor İnstitutunda on ilə yaxındır
ki, fəaliyyət göstərir. Təkcə bu doğma elm ocağı deyil, demək
olar ki, bütün elmi ictimaiyyətimiz onu təsəvvüf elminin uslan-
maz bir fədaisi kimi tanıyır.
Fəxrəddin Salim ozandır, şairdir. Amma sufi ozanıdır, ürfan
şairidir. Yəni, fəqlidir, başqadır. Çox gözəl, virtuoz saz çalması-
na, ilahi və türkülər oxumasına baxmayaraq, heç kim onu sıradan
bir aşıq, sənətkar kimi tanımır. O, məhz ozandır. Ona “aşıq” deyə
bilmirəm, çünki, aşıqlığın mahiyyəti dəyişilib, təhrifə uğrayıb.
Aşıqlarımız artıq “aşiq” deyil, artist, sənətçi, şairdirlər. Onlarda
təsəvvüfdən demək olar ki, heç nə qalmayıb. Fəxərddin Salim
məhz ona görə özəldir və sevilir ki, o, bir mütəsəvvüf ozandır.
Məhz bu keyfiyyətləri onu elm sahəsində öz tədqiqat obyektini
praktik şəkildə bilməsinə yardım etmişdir. Fəxrəddin həm də bir
Aşıq Ələsgər vurğunudur. Ancaq fərqli şəkildə, tamam ayrı
aspketdə. Onun Dədə Ələsgərə münasibəti sadəcə bir el aşığına,
istedadlı şairə olan münasibət deyil. O, Ələsgəri başqa gözdə gö-
rür. Bu, yeni baxışdır, bizim istədiyimiz görüşdür. Fəxrəddin
6
Salim mənim arzularımın gerçəkləşməsinə vasitə olaraq, Aşıq
Ələsgəri və ümumilikdə el sənətini ürfani yöndən araşdıraraq,
onun əslində həqiqi mahiyyətini ortaya qoymaqdadır. Yeri gəl-
mişkən söyləyim ki, onun ərəb və fars dillərinə bələdçiliyi, Qu-
rani-Kərimi demək olar ki, əzbər bilməsi, Mövlananı, Hafizi, Ni-
zamini orijinaldan oxuması onun tədqiqatları üçün əlavə im-
kanlar açır.
Bu kitab isə, daha geniş mətləblərdən xəbər verir. Milli
yaddaşımızın ən bilinməz qatlarında gizlənmiş sufiyanə-mistik
dünyagörüş uzun illərdir ki, qadağanlar, məlum tabular üzündən
elmimizin, məfkurəmizin, həyatımızın içindən yox olub getmiş-
di. Mən uzun illərdir ki, böyük övliyamız Miskin Abdalın xalqı-
mıza qaytarılması yolunda ən müxtəlif tədqiqatların gerçəkləş-
məsinə nail olmuşam. Elə Fəxrəddinlə bizi yaxınlaşdıran da Mis-
kin Abdal oldu. Yadımdadır, bir neçə il bundan öncə “Miskin
Abdal”ın təqdimatında Fəxrəddin Salimə çıxış üçün söz verdik.
Elə səhnədə ikən qəribə bir əhvalat danışdı. Dedi ki, mən Təbriz
yaxınlığındakı İlxıçı məntəqəsində olarkən, Miskin Abdalın adını
çəkdim, oradakı Əhli-Həqq mürşidlərindən biri əyilib yeri öpdü.
Açığı mən buna əvvəl inanmadım. Lakin, illər keçdi, Fəxrəddin
Salimi yaxından tanıdıqca, Əhli-Həqq dünyasına və ümumiyyət-
lə, praktiki təsəvvüfə də yaxından aşina oldum. Təsəvvüf sahə-
sində araşdırma aparan bir çox alimlərdən fərqli olaraq, Fəxrəd-
din Salim ürfana praktiki şəkildə bələddir, təsəvvüfə birbaşa kö-
nül və baş vermiş adamdır.
Bu keyfiyyətlərinə bələd ola-ola biz onu elmi tədqiqata cəlb
etdik. İnstitutun gərgin fəaliyyəti, Azərbaycan foklorunun yüz
cildliyinin nəşrə hazırlanması prossesi içərisində bu fərqli
7
tədqiqatçını da doğma kollektivin arasında həvəslə işləməyə sövq
etdik. Nəhayət, bu kitab ortaya çıxdı. İri həcmli giriş və beş cild-
dən ibarət olan bu geniş araşdırma həm ozan-aşıq sənəti, həm də
xalq yaradıcılığının ən müxtəlif janrlarında mövcud olan ürfan və
təsəvvüf elementlərini əhatə etmişdir. Bundan əlavə klassik tə-
səvvüf elminə, divan ədəbiyyatına dərindən bələdçilik bu əsərə
əlavə rəng və dəyər qatmış oldu. Kitabın giriş hissəsi çox maraq-
lıdır. Ən müxtəlif mövzuları informasiya şəklində sıralayaraq, ür-
fan və təsəvvüfün bilinməyən, bizlər üçün uzun bir müddət gizli
qalan keyfiyyətlərini açıqlayan müəllif sanki, irəlidəki böyük
həcmli əsərin üvertürasını yazmışdır.
Kitabın birinci fəsli sırf elmi mənbələrə istinad edərək, tə-
səvvüfün müqayisəli təhlilinə həsr olunmuşdur. Burada həm
klassik ürfan nəzəriyyəsi, həm də xalq sufizminin ən müxtəlif
tərəfləri, ən müxtəlif cərəyanları barədə izahlar verilmiş, kifayət
qədər geniş anologiyalar aparılmışdır.
İkinci və üçüncü fəsillər Azərbaycan xalq təsəvvüfünün ən
azman nümayəndəsi olan Aşıq Ələsgər yaradıcılığındakı ürfan və
təsəvvüf mətləblərinə həsr olunmuşdur. Bu fəsillər ümumiləşmiş
halda deyil, əksinə, konkretləşmiş təriqət və ürfan ünsürləri ilə,
şəriət, təriqət, mərifət, həqiqət kimi təsnifatlanan kamillik mərhə-
lələri ilə izah edilmişdir. Ən konklret şəkildə səfəvilər dövründən
başlayaraq formalaşan Azərbaycan sufizmi və ana dilli Əhli-
Həqq fəlsəfi fikri Aşıq Ələsgərin mənzumələri ilə paralel şəkildə
təhlil edilmiş və həddindən artıq maraqlı, yeni elmi nəticələrə
nail olunmuşdur.
Xalq təsəvvüf dünyagörüşünün ən önəmli qollarından olan
dastan yaradıcılığı da nəzərdən qaçmamışdır. Kitabda bu möv-
8
zuya ayrıca fəsil həsr olunmuşdur. Dördüncü fəsildə məhz
“Kitabi-Dədə Qorqud”, “Koroğlu”, “Qurbani”, “Əsli və Kərəm”,
“Abbas və Gülgəz” dastanlarının ən maraqlı epizodları, müxtəlif
mənzum parçalar ürfani baxımdan, təsəvvüf nəzəri qəliblərindən
təhlil olunmuşdur.
Kitabın beşinci fəsli isə “Eşq Risaləsi” adlanır. Əvvəlki fə-
sillərdən fərqli olaraq, bu hissə elmi texnologiyadan daha ziyadə
klassik hikmət və ürfani deyimləri xatırladır. Sanki, əvvəlki fəsil-
lər boyu gəlinən yol burada qəribə müdrikliklə sona çatır. Mən
bu fəsli çox sevdim. Oxuduqca insan sanki, bir sufi nəfəsindən
yarımənzum, yarımənsur deyişlər eşidir. Bu fəsil sanki, kitabdan
ayrıdır, özəldir.
Yolun sonu olmaz, amma sufilər demişkən, “FƏNAFİL-
LAH” vardır! Bir ürfan adamı, təsəvvüf yolunun yolçusu olaraq,
Fəxrəddin Salimə “fənafillah” arzulayıram. Əlbəttə ki, yeni yara-
dıcılıq uğurları ilə birlikdə.
Hüseyn İsmayılov.
filologiya elmləri doktoru,
professor
9
GİRİŞ
Türkiyə Silahlı Qüvvələri Baş Qərargahı (Genel Kurmay
Başkanlığı)nın gizli arxivində saxlanıldığı iddia edilən Barnabas
İncili barədə deyilənlərin həqiqətə uyğun olub-olmaması məsələ-
nin görünən tərəfidir. Əsas mətləb isə, bu İncilin varlığı və əsrlər
boyunca gizlədilməsidir ki, bunu çoxlu sayda tarixi faktlar, Həz-
rəti İsanın ən sevimli və sadiq həvarilərindən olan əziz Barnaba-
sın adının belə çəkilməsi üstündə yandırılan orta əsr katolik inki-
vizisiyasının saysız qurbanları sübut edir.
Həqiqət bəzən bu cür yığcam girişlərlə özünü göstərə bilir.
Əslində isə, gerçək olan, Haqq olan elə yığcamdır, bir neçə kəl-
mədir. Məşhur bir kəlam vardır, deyərlər, Haqq göydən enən qı-
lınc da olsa, boynunu ona doğru uzatmaqdan çəkinmə!
Atalarımız, Haqq yolunu getməyə bilərdi. Çünki, Haqq
şəxslərdə deyil. O, fərdləri təmsil etmir. İnsanlar onu təmsil edir.
Fərdlər yerini dəyişir, ölür, satılır, amma Haqq öz yerində qalır.
Birindən digərinə keçir. Elə buna görə də Haqqın ən böyük təm-
silçiləri zaman-zaman Haqqın öz tərəfindən sınaqlara, qəzəbə,
uzaqlaşdırmalara məruz qalmışlar. Həqiqətin hüzurunda Pey-
ğəmbərlə qatilin heç bir fərqi yoxdur. Buna görədir ki, Həzrəti
Musanın belində bir ömür boyu cinayət damğası qaldı. Bu gün
qatil olan sabah Peyğəmbər ola bilər  və olur da... Yaxud da ək-
sinə;
Feyzi-ruhul-qudus ər baz mədəd fərmayəd,
Degəran həm bekonənd an çe Məsiha mikərd (Dedilər,
Ruhul-Qüds – İsa möcüzələr yaradır, nəfəsi ilə ölüləri diril-
10
dir. Halbuki, Məsihin yapdıqlarını hər kəs edə bilər). Pirlər
Piri Hafizin nə demək istədiyi məlumdur. Əslində isə, onun “nə
demək istədiyi” yanlış ifadədir. O, demək istəməyib, deyib. İstə-
mək anlayışı bizə xasdır. Biz anlamaq istəsək, anlayarıq. O da elə
bunu deyir. Yəni, seçilmişlər deyə bir şey yoxdur. Allah insanları
seçmir. İnsanlar Allahı seçir, ayırır, fələyin və Mələk Tavusun
qurduğu bu qədər qalmaqalın içərisindən Onu tanıyır  “HU”
deyir.
Bəs nə vardı o Barnabas İncilinin içərisində? Nə yoxdu ki,..
İsadan sonrakı Peyğəmbərin adı, Məsihin çarmıxa çəkilməməsi,..
Və nəhayət, baş qəhrəmanın Allah deyil, sıradan bir Peyğəmbər
olduğu!!! Al sənə inkivizisiya, al sənə Da Vinçi şifrəsinə istinad
edən Yəhudi beyni! Vatikan bəlkə də Məsihin sadəcə Peyğəmbər
olması ilə razılaşardı, əgər o, sonuncu Peyğəmbər olsaydı. Fəqət,
Həzrəti İsa sonuncu olmadı. Hətta, özündən sonra gələcək olan
sonuncunun müjdəsini belə verdi. Bax elə düyün də burdadır.
Kilsə, Mühəmməd Rəsulallahın peyğəmbərliyini inkar etmir. Ək-
sinə, qəbul edir. Əgər, Həzrəti İsanı da sıradan bir Peyğəmbər
olaraq qəbul etsələr, o zaman,.. O zaman sonuncu anayasa şəksiz
və şübhəsiz qəbul edilməlidir. Çünki, Buddistlərdən, Vedanta iz-
ləyicilərindən fərqli olaraq, bizlər də əhli-kitab kimi monoteistik.
Yəni, bir mənada qardaşıq, əminik Onun vəhdaniyyətindən! Al-
lah eşqinə belə şey ola bilərmi? Vatikan bunu necə qəbul etsin?
Elə buna görə də “bütün insanlığın  özündən əvvəlki və sonrakı
elçilər də daxil olmaqla  Məsih hər kəsin Rəbbidir!” dedilər.
Petros Romaya gəlib nələr deyib, yeni dinin əsaslarını necə
qurub, onunla işimiz yoxdur. Fəqət, ağlı başında olan bir nəfər
romalı soruşmayıbmı ki, insandan, əti, qanı, cavanlığı, qocalığı,
11
doğumu, ölümü olan bir məxluqdan Allah olmaz!? Yəqin ki, so-
ruşan olub. Yoxsa, cəhənnəmi bu dünyaya transfer edən inkivizi-
siya məhkəməsi o tonqalları niyə qalamışdı?
“Ləm yəlid, və ləm yuləd” İxlas surəsi buyurur ki, O, nə öv-
lad sahibidir, nə də kiminsə övladıdır. Böyük ehtimalla bu ayə
elə keçmişin, bu günün və gələcəyin ağıllı dəlilərinə ünvanlanıb.
Ancaq ortada bir yanlış anlaşılma var. Bizlər Qurani-Kərimin hə-
lə ki, zahiri, üst qatlarına varid olmuşuq. Ona görə də bu ayələri
birmənalı olaraq qəbul edirik. Halbuki onlar tək bir Allahın elmi-
dir. Məsələ burasındadır ki, sözün birinci fazasında Məsihilər
haqlıdırlar. İsa “Allah mənəm” deyib! O zaman bizmi yanlış dü-
şünürük, Quranmı yanlış hökm verir? Xeyr, Quran düz buyurur.
Yaxşı, bəs nə baş verir?
Bir az aralanaq. İki din, iki düşüncə, iki cəbhə arasındakı
uçurumun səbəbi təkcə təəssüb və hakimiyyət əsarəti deyil. Den
Braun deyir ki, bunlar hamısı boş sözdür, söhbət kilsənin dünya
üzərindəki hakimiyyətinə qarşı olan təhlükədən gedir. O da düz
deyir. Ancaq böyük ariflərdən birinin heç zaman unutmayacağım
bir sözü vardır: “Şeytan min dənə doğru söz söyləyər ki, içində
bir dənə yalan söyləsin” Da Vinçi şifrəsi də bu doğrulardandır.
Mənim dinim və dindarlarım isə, zindana salınmış məsum-
lara bənzəyir. Özlərini haqlı bilməkdən başqa əllərindən heç nə
gəlmir. Qısası budur ki, İslam şəriətinin, Vatikan nağıllarının və
Yəhudi fürsətçiliyinin ortasında firuzə rəngli bir işıq yanır. Onun
adı ürfandır, təsəvvüfdür. Onun adı Mənsur Həllacdır, Şəmsdir,
Mövlanadır, Nəsimidir!!! Dini tolerantlıq olaraq qələmə verilən
“Kim olursan ol, yenə də gəl” sözlərini Mövlana YUNESKO
üçün deməmişdi. Kim olursan ol, mən sənin boğulduğun
12
dənizin sahilindəyəm, gəl, deyirdi. Dolayısı ilə, mən sizin ixti-
lafların, iddiaların, cənnət davalarınızın fövqündəyəm. Kim olur-
san ol, səndən mənə zərər gəlməz. Gəl ki, özünə daha artıq zərər
verməyəsən. Bəli, Həzrəti İsa eynilə Mənsur kimi, eynilə Nəsi-
mi kimi “Ənəlhəq” demişdi. Allahın onda zühur etdiyini, tə-
cəlla etdiyini görüb, bu həqiqəti dilinə gətirmişdi. Bu qədər
bəsit və sadə... Bu qızıl ortanı bulub, onun gerçəklik olduğunu
qəbul etməyin zamanı gəlib çatmayıbmı görəsən?
Bəlkə elə bu səbəbdəndir ki, tarixdən bu günə bəzi alimlər
“təsəvvüfdə əski dinlərin, xüsusilə də xristianlığın güclü təsiri və
izləri mövcuddur” demişlər. Əlbəttə bu fikir nəzəri olaraq
kökündən yanlışdır və diletantdır. Məsələ burasındadır ki, təsəv-
vüf ümumiyyətlə din deyil. Bütün dinlərin varmaq istədiyi ana
mərkəzə, nüvəyə, dolayısı ilə vəhdətə gətirən ən qısa yoldur.
ƏBRU
İnsan təfəkkürü Allahın işığını, təcəllasını gəzdirdiyi üçün
nəhayətsiz gözəlliklərin məskənidir. Allahın möcüzələri, əsərləri
təkcə təbiətdə, kainatın quruluşunda özünü göstərmir. Tanrının
ən böyük və cazibədar əsəri elə insan özüdür. İnsan isə bir tək
vücudu, əqli və şüuru ilə kainatın əşrəfi deyil. İnsandakı ən güclü
keyfiyyətlərdən biri onun yaradıcılıq qabiliyyətidir. Elmi təfək-
kürdən, quruculuq işlərindən daha çox incəsənət və ədəbiyyat nü-
munələri insanın həqiqətən də bir Allah zərrəsi olduğunu möhtə-
şəm bir şəkildə nümayiş elətdirir.
Bizlər incəsənət növləri haqqında kifayət qədər bilgilərə sa-
hibik. İstər musiqi, istər rəssamlıq və istərsə də memarlıq sahə-
sində biz elə nailiyyətlərin şahidi və həmvətəniyik ki, qeyri-iradi
13
olaraq, biz dünyanın nəcib və mədəni millətləri sırasına daxil ol-
muşuq.
Lakin, incəsənətin elə bir növü də vardır ki, biz onun haq-
qında demək olar ki, heç nə bilmirik. Bu, Yaxın və Orta Şərqdə,
eləcə də bütün türk dünyasında məşhur olan əbru sənətidir.
Əbru rəssamlığın bir növüdür. Lakin bu zahirdə, ilk baxışda
belədir. Əslində isə, bu incəsənət növü rəssamlıqdan köklü
şəkildə fərqlənir. Bəs nədir əbru?
Əvvəla onun adı haqqında. “Əbru” sözü fars dillində iki
mənada işlənir. Bunun biri “qaş”dır ki, bu mənanın həmin incə-
sənət növünə o qədər dəxli olmadığı qənaətindəyik. İkincisi isə
fars dilində “bulud” sözünün qarşılığıdır. Bax bu məna əbruya
tam uyğun gəlir. Əlbəttə, ona görə ehtimallar üzərində dayanırıq
ki, bu incəsənət növünün adının niyə “əbru” olması hələ də tam
araşdırılmayıb.
İndi isə əbrunun özü haqqında. Əvvəlcə xüsusi dəmir teşt
hazırlanır. Dayaz və dördkünc. İçərisinə mütləq və mütləq yağış
suyu doldurulur. Bu suyun tərkibində deyəsən başqa qatqılar da
olur ki, mən o sirri əbru ustalarından tam olaraq öyrənə bilmə-
dim. Sonra rənglər ortaya gəlir. Həmin rənglər yenə də mütləq və
mütləq təbii otlardan, çiçəklərdən hazırlanır. Əks təqdirdə onlar
su ilə təmasa girə bilməzlər. Əbru üçün xüsusi qarğı qələmlər ha-
zırlanır. Həmin qələmləri o rənglərə batıraraq, yuxarıdan suyun
üzərinə damcıladırlar.
Burada bir haşiyə çıxmaq istərdim. Dostum, konyalı məşhur
əbru ustası Mutluxan Taş belə bir məlumat verdi. “Mən hər dəfə
əbrunun başına oturmazdan əvvəl mütləq dəstəmaz alıram.
Ona görə ki, əvvəla, bu, mənimçün adi bir incəsənət növü deyil,
14
bir ibadətdir. Ən əsası isə damlaların su üzərində hansı şəkil
alması o qədər də bizdən asılı olan bir keyfiyyət deyil. O damla-
ların su ilə nələr yapdığını belə demək mümkünsə, Allah bilir.
Mən isə bir vücud və ruh olaraq, burada bir ötürücüyəm. Alla-
hın istəyi, təbiətin və mələklərin zövqü mənim içimdən keçir o
anda. Buna görə də mən pak və ixlaslı olmalıyam”.
Bilmirəm, bu açıqlamalar oxucularımıza necə təsir edir,
amma gerçəkdən tüklər ürpədici şeylərdir bunlar!
Sonra isə xüsusi iti qələmlə su üzərində ustaca naxışlar,
rəsmlər müxtəlif istiqamətlərə yönəldilir. Əsər su üzərində
bitdikdən sonra teştin ölçüsündəki kağızı ehtiyatla suyun üzərinə
qoyub, götürürlər. Və əsər kağız üzərinə keçir.
Əbru bir qədər çətin və konservativ incəsənət növü olsa da
əhatə elədiyi, təsvirini görüntülədiyi mövzular ən müxtəlif fikir-
ləri ehtiva edir. Məsələn, bu qədər incə və məhdud şərtlərin ol-
masına rəğmən ən qəliz rəsm əsərlərini əbru ilə meydana gətir-
mək mümkündür. Fəqət burada incə bir ayrıntı vardır. O da bun-
dan ibarətdir ki, mövzusundan asılı olmayaraq, bütün əbru əsər-
lərinin fonunda rəngli buludlara bənzər mənzərə həkk olunur.
Bu, əbrunun özəlliyidir ki, yuxarıda bəhs etdiyimiz fars dilindəki
“əbru”  “bulud” sözü bu mənada həmin incəsənət növünün adına
uyğun gəlir. Mən bunu heç yerdə oxumamış, heç kimdən duyma-
mışam. Bunlar mənim fərziyyələrimdir. Amma çox güman ki, bu
barədə yazılıb, deyilib.
Belə. Bu da bir tanışlıq, bu da bir gözəllik idi ki, Həzrəti
Məsihin seyrindən sonra tam yerinə düşdü.
Xoş ol zaman ki, yar mənə həmzəban idi,..
Dəmlər o dəmlər idi, zaman ol zaman  idi. (S. Ə. Şirvani)
15
DÜNYA
“Dünya” ərəb dilində “dəni” sözündəndir. Mənası “alçaq
yer”, “aşağı məkan” deməkdir. Bir şeyi də qarışdırmaq olmaz ki,
dünya məhz Yer kürəsidir. Bəzən kainatı, qalaktikanı da “dünya”
adlandırırlar, yanlışdır. Dünya buradır, mənasını dərk etmədiyi-
miz, çox şeylər umduğumuz, keçici, alçaq məkan...
Yaradılış baqidir, çünki, yaradan əbədidir. 99 “Əsmaül-hüs-
na”dan biri də məhz “Həyy”dir. “Həyy”in bir mənası “həyat ve-
rən”, başqa bir mənası isə “hər zaman diri olan” deməkdir. Onda
bəs nə üçün bu boyda dünya, ariflər demişkən, fanidir?
Məsələ burasındadır ki, heç nə itmir, hər şey bir şəkildə ya-
şayır, davam edir. “Fani” sözü “fəna”, “boşluq”, bir mənada isə
“yoxluq” anlamındadır. Əslində isə, mahiyyət etibarilə baqidir.
Bəs nə üçün kainatda “fani” adlandırılan, keçici, müvəqqəti
sayılan məkan təkcə Yer kürəsidir? Məgər başqa qalaktikalarda,
digər aləmlərdə ölüm yoxdur (əgər həyat varsa)? Bizim özgə pla-
netlərdəki yaşam haqda doğru-dürüst heç bir məlumatımız yox-
dur. Lakin, qüdsal kitabların verdikləri xəbərə görə, qiyamət saatı
yaxınlaşdıqda, dünya ilə bərabər onlar da dağılacaq, öz məhvə-
rindən qopacaq, yerlə yeksan olacaq.
Sözümüzün gerçək mahiyyəti isə ondan ibarətdir ki, insan
dünyaya gəlməmişdən öncə müdhiş bir yaddaşa sahib olur. Bu
yaddaş isə dünyadakı həyata başlayandan sonra itir, qeyb olur.
Qurani-Kərimdə üstüörtülü şəkildə “Ələst” aləminin adı çə-
kilir. Bu ad haqda heç kim bundan artığını bilmir. Bilinən təkcə
odur ki, kainat xəlq olunmamışdan öncə Allah-Təala və mələklə-
rinin xüsusi məclisi olmuşdur. Bu məclisə “Bəzmi-Ələst” də
16
deyirlər (“bəzm” elə “məclis” deməkdir). Bu məclisdə dünyanın
və kainatın, belə demək mümkünsə, planı cızılmış, olacaqların
ssenarisi yazılmışdır. Vəssəlam. Dinin və dindarların Ələst günü
haqqında bildikləri bu qədərdir. Qurani-Kərimdə “Ələstü birəb-
biküm qalu bəla” (“Ələst günü sizdən soruşdum: “sizin Rəb-
biniz mənəmmi?” Dediniz “bəli”) ayəsi bilinməz bir məchul
olaraq qalır. Bu barədə daha müfəssəl izah və daha artıq bilgi ye-
nə də ürfani qaynaqlardadır.
Ələstdən “bəli” dedim, nə xoş kamaldı yüküm
deyən Aşıq Ələsgər görəsən nəyi nəzərdə tuturdu? Bizim
üçün məsələ aydındır. Təsəvvüf fəlsəfəsinə görə, insanın yaranışı
kainatdan daha öncədir. İnsan Ələst günü var idi. Necə ki, Şah
Xətai buyurur:
Yer yox ikən, göy yox ikən, ta əzəldən var idim,..
Böyüklərimiz görəsən bu iddiaları, bu sözləri boşu-boşunamı de-
yiblər? Axı belə şey ola bilməz. Ola bilməz ki, yalandan, pafos
olsun deyə, şair belə müddəalar irəli sürsün. Aşıq Ələsgər məd-
dah saray şairlərimizdən deyildi ki, onun-bunun namusuna göz
dikib, öz Vətənini dünyanın cənnəti adlandırsın. O, Ələsgər idi.
Dostlarımızla söhbətlərimizdə tez-tez belə bir ifadə yerinə düşür:
“Ağıllı adam belə söz deməz, dəli isə Ələsgər olmaz” (Böyük
ustad Aşıq Ələsgər bu kitabda bizim əsas tədqiqat obyektlərimiz-
dən biridir). Deməli burada nəsə var.
Bəli, gəlinən məchul nəticə budur ki, insan doğulub bu dün-
yaya gəldikdən sonra, qısa bir müddət ərzində əzəli yaddaşını
itirir. Əbədiyyətdən gəldiyini unudur, bu fani, keçici dünyaya
aludə olur və hər şeyin bu müvəqqəti həyatdan ibarət olduğuna
inanır. Əslində isə, bütün dinlərdən, peyğəmbərlərdən, təriqət və
17
övliyalardan məqsəd həmin yaddaşı bərpa etməkdir. O yaddaş
bərpa olmayınca nə dindən, nə dindarlıqdan heç bir fayda yox-
dur. Xatırladığı və yaşadığı yeganə şey bu fani dünya olan insan
övladının imanı da dini də bir çürük qoza dəyməz.
Həzrət Əli buyurur: “Hamı öz axırından qorxur, mən
əvvəlimdən qorxuram”. Buradakı “qorxuram” ifadəsini “düşü-
nürəm”, “əhəmiyyət verirəm” kimi də anlamaq mümkündür. Be-
lə ki, dindən və dindarlıqdan məqsəd sonu, axitəri, cənnəti və ya
cəhənnəmi qəsd etməkdirsə, əsl mənada insanın getdiyi yerdən
çox, gəldiyi yer daha mühüm, daha anlamlıdır.
Sinəsi tişeyi-dərd ilə olan çaklərik,
Abi-çeşm ilə edən aləmi nəmnaklərik,
Nur-iHəqdən yaranan Şəms kimi paklərik,
“Biz haman rindi-xərabatiyi-bibaklərik,
Söhbəti indi də dillərdədi əfsanəmizin”
Belə şeir növünə klassik şərq ədəbiyyatında “təxmis”
deyilir. “Təxmis” beşləmə deməkdir. Burada iki şair iştirak edir.
Təxmis edən şair təxmis olunan şairin qəzəlinin hər beytinin (iki
misrasının) əvvəlinə üç misra artıraraq onu beşlik halına gətirir.
Burada qafiyələr kimi, fikirlər də birləşməli, eyni hədəfə vurma-
lıdır. Dırnaq içinə alınan son iki misra Əliağa Vahidə, onu təx-
mis eləyən əvvəlki üç misra isə bəndeyi-həqirə məxsusdur (Rəh-
mətlik Mirzə Cəlil burada olsaydı, məni əməlli başlı lağa qoyardı
ki, 21ci əsrdə bu nə danışıq tərzidir).
RİND
Bu təxmisdəki bütün misralar, hətta sözlər haman “rind”
kəlməsinin açılmasına xidmət edir. Bəs nə deməkdir rind?
18
Bu, ədəbi termin deyil. Ürfani termindir. Rindlik, rindanəlik
sufi dərvişlərin həyat tərzlərinin, baxışlarının önəmli, tərkib
hissəsidir. Yuxarıdakı təxmisdə “pak”, “bibak” kimi kəlmələr
həmqafiyə işlənmişdi. “Pak”lıq məlumdur. “Bibak”lıq isə
qorxmazlıqdır. Maraqlı məqamdır ki,  bibaklıq paklığın hesabına
mümkün olur. Rind adam həm pak, həm qorxmaz olur. Lakin
bunlar rindliyin görünən keyfiyyətləridir. Rindliyin əsas mahiy-
yəti isə əqidəsini xalqdan uzaq tuta bilmək, hər kəslə anlaşa
bilmək, yeri gəldikdə güzəştə getmək, özünü onlardan biri kimi
göstərməkdir. Bütün bunlar daxildəki əzəmətli sirləri qoruyub
saxlamaq, ən başlıcası isə yola davam üçündür. O yol təriqətdir!
Yuxarıdakı təxmisdə Şəmsin adı çəkilir. “İsmi-Əzəm” nəşr
olunana qədər mən həmin sözü kiçik hərflə yazmışdım. Lakin
nəşr üçün icazə aldığım ariflər o kəlməni böyük hərflə, yəni,
“Şəms Təbrizi” olaraq alqıladılar. Mən də bundan payımı
götürdüm. Bəli, Şəms ən böyük rind olub. Onun barəsindəki
məşhur bir mükalimə bu fikrin sübutudur. Şəms bir gün deyir:
“Əgər Mənsur Həllac doğrudan da Həqq idisə, niyə “Ənəlhəq”
deyirdi?”. Ətrafındakılar həmişəki kimi, təəccüblə soruşdular:
“Ya Şəms, Mənsuru niyə aşağılayırsan?” Ulu Şəms isə belə
cavab vermişdi: “Əgər hər kəs Mənsur kimi zahiri qəh-
rəmanlıqla dar ağacına gedəcəksə, bu məktəbi gələcəyə kim
aparacaq?”
Bəli, bu rindlikdir. Dində, daha doğrusu şəriətdə buna
bənzər bir termin var; Təqiyyə. Təqiyyə təhlükə anında dini giz-
lətməkdir. Əlbəttə ki, hər təhlükədən getmir söhbət. Əgər o din-
darın, o müsəlmanın həyatı, yaşamağa davam etməsi mühümdür-
sə və o andakı ölümü, zindana düşməyi və ya hər hansı başqa bir
19
bəla mənasız və yersizdirsə, o zaman o, təqiyyə edə bilər. Görün-
düyü kimi, təqiyyə tam mənası ilə rindlik deyil. Amma ona yaxın
bir şeydir.
Yenə də yuxarıdakı təxmisdə bir  “rindi-xərabat” birləşməsi
işlənir. Rindiliyin mayasında xərabat əhli olmaq dayanır. Xərabat
könül şəhridir, uçmuş, dağılmış dünyadır, keçici məkanla olan
mülaqatdır. Çox sevdiyim, əsrlərdən gələn pirim Hafiz belə
yazırdı: “Ba dustəm mürüvvət, ba düşmənəm müdara”. Yəni,
dostlarla mürüvvət edəlim, düşmənlərlə keçinəlim. Bax, əsli
rindlik budur.
Bir dəfə gəlib görürlər ki, Şəms öz dükanının qapısında at
başı boyda bir qıfıl asıb. Görənlər deyirmiş, görəsən nə var o dü-
kanda. Halbuki, boş imiş o dükan. Bax bu, lap böyük rindlikdir.
Hətta yaxın keçmişdə Bakı şairləri də çırtıq çalaraq belə bir
qafiyə tutardılar: “Rind əhliyik, meyxanəyə canu dildən hörmət
edək”. İndiki çırtıq çalıb, qafiyə tutanlar böyük ehtimalla bilmirlr
bu nə deməkdir. Amma orada “meyxanə” kəlməsi rindliklə şərt-
ləndirilir. Yəni, xalq meyxanənin nə olduğunu anlamır, orada
nələr baş verdiyini öz beynində təhrif edir. Lakin biz rindik. Rind
olduğumuz üçün də açıqlamırıq meyxanənin nə olduğunu. Qoy
yanlış anlasınlar. Təki, bizə cahillərdən zərbə dəyməsin, öz
işimizə öz yolumuza davam edək.
SİMURĞ
Bu quş həqiqətən də əfsanədir. Bəziləri belə iddia edirlər ki,
Simurğ hansısa uçan qədim dinozavr kimi bir şey olmuşdur.
Lakin, məlumdur ki, insan övladı dinozavrların təbii yox olu-
şundan çox-çox sonralar peyda olmuşdur bu başıbəlalı dünyada.
20
Nağıl qəhrəmanları olan divlər, pərilər, uçan xalçalar kimi
Simurğ quşu da əfsanədən, ən yaxşı halda isə mifdən başqa bir
şey deyil. Nağıllarda bu cür süjetlərin niyə, nə zaman, hansı ehti-
yacdan yaranması mifoloqların, folklorşünasların tədqiqat obyek-
tidir. Konkret olaraq mifin tərifi dinlər öncəsi insan təfəkkürü de-
məkdir. Dinlərdə və dini kitablarda isə məlum olduğu üzrə,
qeyri-real, əfsanəvi, insani və qlobal məntiqdən kənar süjetlərə,
obrazlara rast gəlmək çətindir. Düzdür, bu  məqamda ateistlərlə
metafiziklər arasında dərin fikir ayrılığı yaranır; məsələn, ateist-
lər deyirlər ki, Allah, mələklər, peyğəmbərlik, vəhy kimi anlayış-
ların özü artıq qeyri-məntiqi, ağılüstü şeylərdir. Elmə və məntiqə
müraciət eləməyi xoşlamayan dindarlarla işim yoxdur, amma
metafiziklər deyirlər ki, yox, əksinə insan ağlının sərhədləri elə
insanların özləri tərəfindən müəyyən edilib. İnsanlar özləri öz
məntiq və idrak qapılarını ilahi nizamın, kainat düzəninin
özbaşına olmayacağı nəzəriyyəsinin üzünə bağlayır. Zira, kai-
natın və heyrətamiz qanunauyğunluğun öyrənilməsi və təsdiqi
mif deyil, əfsanə heç deyil.
Mənim Simurğ haqdakı düşüncələrim isə nə mifə, nə də
əfsanələrə söykənmir. Mənim “Simurğ”um ürfani ədəbiyyatda,
təsəvvüf qaynaqlarındakı Simurğdur. Nədir, yaxud da kimdir bu
Simurğ?
Şeyx İşraq kimi tanıdığımız İşraqilik fəlsəfəsinin banisi ,
böyük Azərbaycan filosofu Sühreverdi  yazır:
“Hophop – şanapipik quşu Qaf dağının ətəyinə gəlir. Öz
şahı Simurğu axtarır, onu gözləyir. Lakin, illər keçməsinə
baxmayaraq, Simurğ ortaya çıxmır. Təxminən min il vaxt
21
keçir. Bu müddət ərzində Hophop tüklərini tökür, rəngini,
şəklini dəyişir, böyüyür və min ildən sonra özü Simurğ olur”.
Bu qısa, lakin çətin izaha onu əlavə etmək olar ki, burada
söhbət quşların, uçan canlıların aqibətindən getmir. Burada hədəf
insandır.
Müəllifi bəlli olmayan məşhur “Mirati-Üşşaq” (“Aşiqlərin
aynası”) əsərində böyük bir lüğət təqdim olunmuşdur. Bu lüğət
sırf ürfanidir. Ədəbiyyat və fəlsəfədə sıx-sıx rast gəlinən, bəzən
isə bütöv bir məzmunu və formanı əhatə edən terminlərin əsl,
batini mənaları əks olunmuşdur o lüğətdə. Məsələn, “can”,
“canan”, “mey”, “saqi”, “meyxanə”, “ləb”, “zülf” kimi minlərlə
ürfani istilahların lüğəti izahı verilmişdir bu əsərdə. Tarixdə
ikinci belə bir uğurlu cəhd məşhur Azərbaycan mütəsəvvüf şairi
Şeyx Mahmud Şəbüstəriyə məxsusdur. Özünün yüksək bədii sə-
nət nümunəsi olan “Gülşəni-raz” (“Sirr gülşəni”) adlı əsərində
böyük usta mənzum şəkildə bu istilahların əksəriyyətinin həqiqi
izahını vermişdir.
Biz də o tip lüğətlərə istinad edərək Şeyx İşraqın Simurğ
fəlsəfəsini qısaca belə açmaq istərdik: Qaf dağı Allahın dərgahı,
Simurğ Haqqın özü, Hophop quşu aşiq, mürid, Qaf dağının ətəyi
isə Haqq dərgahının qapısıdır. Sühreverdi bizə belə mesaj verir
ki, Allahı axtaran aşiq uzun cəfalardan, əqli və mənəvi
aşılmazlardan keçdikdən sonra axtardığını özündə bulur!
“Quşlar Simurğu axtarmaq üçün Qaf dağına qalxırlar.
Yolda bir qismi tufana düşür, bir qismi yorulub qayıdır, axır ki,
kiçik bir hissə ilə gəlib Qafın zirvəsinə çatırlar. Fəqət baxıb
görürlər ki, Simurğ adlı şey yox imiş burada. Məyus olurlar.
Sonra Hophop quşunun məsləhəti ilə sayıb görürlər ki, onlar
22
nə az, nə çox, düz otuz nəfərdirlər,” Fars dilində “si” otuz,
“murğ” isə quş deməkdir. “Simurğ” – “Otuz quş”.
Bunu isə Fəridəddin Əttar Nişaburi yazır. Oxuyub
anlayanlara eşq olsun!
ƏVVƏL ALLAH
Dust bipərva, fələk birəhm, dövran bisükun,
Dərd çox, həmdərd yox, düşmən qəvi, tale zəbun.
(Məhəmməd Füzuli)
Rəhmətliyin oğlu, yer qoymayıb ki,.. Daha nə qaldı?
Dostlar namərd, fələk rəhmsiz, dövran dingir, dərdimiz çox,
həmdərdimiz yox, düşmənimiz güclü, taleyimiz, bəxtimiz də
sıfır... Türklər demişkən, “o haaa!” Doğrudan heç nə qalmır. Yə-
ni, təxminən yıxıl öl. Amma bircə şey yaddan çıxıb.
Onu Füzuli yaddan çıxarmayıb. O, bizim yadımızdan çıxıb.
Füzuli qəsdən heç nəyin qalmadığını belə haray-həşirlə ərz eləyir
ki, sonda Ona gedən yolu bulsun. Bəli, biz unuduruq. Unuduruq
ki, bir də Allah var.
Görmədiyimiz, duymadığımız və deməli, inanmadığımız
Allah bütün dərdlərdən, çarəsizliklərdən sonra gəlir. Yəni Ona
gedən bütün yollar bunların üzərindən və ya içindən keçir.
Ariflər “dərd olmasa, dürd olmaz” deyiblər (“dürd”, yəni
dürdanə, ləl, cəvahir).
Onda belə çıxır ki, Allah özünü ən sonda xatırladır. Amma
Onun adı təkcə “Axır” deyil. Həm də “ Əvvəl”dir. Qurani-
Kərimin “Hədid” surəsi “O əvvəldir, O, Axırdır, O, Zahirdir, O,
batindir” deyə başlayır.
Hə, deməli, Onu axırda görən bizik. O, elə əvvəldən Odur.
23
Biz Onu görmürük. Problem bizim gözlərimizdədir. Yenə
də soruşdular; “Ya Əli, Allahı görürsən?” Buyurdu: “Mən gör-
mədiyim Allaha ibadət eləmərəm”.
Ustadlarımızdan məşhur Osmanlı şairəsi Samiha Ayverdi
yazırdı:
“Məndən soruşdular; “Cənnət haradır?”. Dedim; “Sənin
olduğun yerlər”. Soruşdular; “Bəs, cəhənnəm haradır?”
İstədim deyəm; “Sənin olmadığın yerlər”. Amma sonra gördüm
yox. Sənin olmadığın yer yoxdur ki,..”
Xoşbəxt millət! Məsum, səssiz bir qadının qələmindən
çıxan sözlərə baxın. İndi gəl sən döşünə döyən pafoslu qələm əh-
limizin yazdıqlarına bax. Adam vətəndaş olduğuna utanır, onlarla
eyni havanı, suyu paylaşdığı üçün əzab çəkir. Nəisə, genə
başlamayaq.
Allah nə deyir? Onu kövrək, sınıq qəlbimizə soraq. Çünki,
müqəddəs kitabımız “Fi qülubun münkəsir” ayəsini işlədir.
Yəni, “Allahın məkanı sınmış qəlblərdir”. Elə bircə bu ayə
təsdiq edir ki, dərdsiz, ələmsiz Onun vüsalına yetişmək, Onu
duymaq, varlığını içdən anlamaq mümkün deyil.
Belə yerdə istəyərdim “Yaşasın dərdlərimiz!” deyə bir şüar
səsləndirim. Amma, bektaşilər demişkən, “O, zarafat götürmür
ki,..” Bir də görürsən, eşitdi. İndi gəl, qurtar dərdlərin əlindən.
Binəva Məcnun onu deyirdi də;
Ya Rəbb, bəlay-ieşq ilə qıl aşina məni,
Bir dəm bəlayi-eşqdən etmə cüda məni.
O, bilirdi ki, mütləq gözəlliyə və əminliyə yetişmək üçün
dünyanın rənglərindən, həvəsindən qurtulmaq lazımdır. Bunun
24
isə, ən optimal yolu dərdlərin, ağrıların çoxalması, çarəsizliyin
son həddə çatmasıdır ki, ardınca Allah-Təala Özü gəlir!
Az eyləmə inayətini əhli-dərddən,
Yəni ki, çox bəlalərə qıl mübtəla məni.
Deyir birdən məni yanlış anlayırsan, ey Rəbbim, mən
“inayət” deyərkən, dünya səadəti, para, pul, villa, maşın filan
demirəm ha. Mən Səni istəyirəm. Səndən qeyrisi vız gələr, tırız
gedər (bu Anadolu türklərinin nə qəşəng ifadələri var). Səni
duymaq, səndən əmin olmaq istəyirəm. Buna görə də Sənin
inayətin, Sənin lütfün dünyanı unutmaq üçün mənə göndərdiyin
bəlalardır ki, onları mənə çox görmə!
Ona nə vardı ki,. Qupquru səhra, məsum heyvanlar,
peşmanlıqdan qəhr olan hər iki düşmən qəbilə... Bəh, bəh,..
Bu bədii sözlər bir yana dursun, amma həqiqət bundan
ibarətdir ki, İsa həqiqətən də “Mən Allaham” demişdi. Ancaq
Petrosun anladığı mənada yox. Yuxarıda dediyim kimi, Mənsur
misal, Nəsimi misal “ƏNƏLHƏQ” demişdi. Zülmdən qaçan
həvarilər ya bunu yanlış anladılar, ya da yanlış anlatdılar. Başqa
cür ola da bilməzdi. Məsih vəcd məqamına yetişdi, seyri-sülu-
kun, vəhdəti-vücudun və şuhudun ən yüksək mərtəbəsinə vardı
və özündə Həqqin zati-mütləqini gördü. Bu, eşq əhli üçün ümumi
haldır və qəbul edilən sindromdur. İxtilafa filana girmək mənim
işim deyil, amma İslam Peyğəmbərinin duyduğum məşhur bir
kəlamı var: “Ümmətimin övliyaları Əhli-Kitabın Peyğəmbərləri
kimidir” Ümmətimin alimləri, müctehidləri, mollaları demir,
“ümmətimin övliyaları” deyir. Övliya kimdir? Gizlin Vilayət
bilgilərinə varid olan, özü də Vilayət sahibi olan şəxs. Yəni, pir,
mürşid.
25
VİLAYƏT
Vilayət nurunun sahibləri olan Allah dostlarının ölməz ruhu
bizlərdən xəbərsiz mövcuddur və mövcudiyyətini bir missiya,
İlahi bir hüccət olaraq, yer üzündə sürdürməyə davam edirlər.
Biz istəsək də istəməsək də. Allah bir vasitə ilə qəlblərdən,
yaddaşlardan silinmir, öz varlığını can ilə bədən ilə birlikdə
gerçəyə çevirir. Əgər fundamental, sıradan dini baxışlarla yanaş-
saq, mənim burada dediklərimin hamısı küfrdür, şirkdir. Fəqət,
dediyim o dini yanaşma tərzi, min illərdir davam edən qanunlar
və ehkam potensialı hər şeyi həll etsəydi, əvvəla Allaha ehtiyac
qalmazdı, ikinci də ki, hər şey özlüyündən həll olub getmişdi.
Allahın zatı ilə işimiz yoxdur. Bu, əslində maraqsız və
təhlükəli mövzudur. Amma Onun varlığının necəliyi çox vacib
bir məsələdir. Allah necə vardır? Onun varlığını insanlar, hey-
vanlar, canlılar nə ilə, hansı təsirlərlə hiss edirlər? Hər kəs deyə-
cək ki, məsələn, Günəş batır, ay çıxır, bizi qoruyurlar, yatırırlar,
öldürürlər,.. Bunlar hamısı Allahın varlığını dərk etmək, hiss
etmək üçün yetərli deyilmi? Əlbəttə yetərlidir. Ancaq yalnızca
hiss üçün, dərk üçün yetərlidir. Bəs, Onun sevgisi?
Açığını söyləmək gərəkirsə, mən Allaha inamın, Ona edilən
ibadətin bir borc olaraq, qarşılıq olaraq, var olunduğuna
inanmıram. İnanmıram ki, Allah “Mən sənə nəfəs verdim,
yaşatdım, ruzini yetirdim, əvəzində də sən mənə ibadət eylə,
dua eylə” desin. Məntiq isə onu deyir ki, bu, belə ola bilməz.
Axı, bizim yaranışımız, yaşantımız, ruzimiz bizdən xəbərsiz
mövcud olan şeylərdir. Bunları biz istəməmişdik. Bizim
iradəmizin xaricində olan bəxşişlər üçün bu qədər israrlı tələblər,
cəhənnəm qorxusu ilə, cənnət müjdəsi ilə vacib bilinən vəzifələr
26
nə dərəcədə ağıllı görünür. Yox, Allah öz verdikləri üçün
insandan əvəz istəməz. İbadət də dua da zikr də Onun verdikləri,
aldıqları üçün deyil, Onun Özü üçündür!
Aşkın aldı benden  beni,
Bana Seni gərək, Seni.
Ben yanarım günü-günü,
Bana Seni gərək, Seni...
Yunusun bu sözləri yuxarıdakı “küfrlərin” təsdiqidir.
Aqillere söhbet gerek,
Ahıllara ahiret gerek.
Mecnunlara Leyla gerek,
Bana Seni gerek, Seni...
Vallah, mənimçün bu cür küfr, o cür imandan daha
faydalıdır. Burada eşq var. Orada isə təmənna. Uca Allahdan
belə bir şey gözləmək yanlışdır. O, öz yaratdıqlarından qarşılıq
deyil, məhəbbət umur. O da sevir! Həm də dəlicəsinə!
O, Mövladır. Mövla dostdur, sevgilidir, insandadır, ən ya-
xındadır. Özündən başqa kimsə olmayacaq qədər yaxındır. O, hə-
yatı da ruzini də ölümü də axirəti də şərt olaraq deyil, lütf olaraq,
hədiyyə olaraq, cilvə olaraq vermişdir. Hədisi-qüdsilərdə Özü
buyurur: “Mən görünmək istədim, insanı yaratdım”
“Mövla” həm də insandır. Bəs necə olur ki, O, həm özündə,
həm də insanda var olur? Əslində isə, Onun özündə var olması
məchul bir şeydir. Onun insandakı varlığı isə, Onun gerçək,
görünən varlığıdır.
Bulmuşam Həqqi, Ənəlhəq söylərəm,
Həq mənəm, Həq məndədir, Həq söylərəm.
27
Nəsimi baba nə deyirdi görəsən? O da küfr edirdi? Əlbəttə,
dini baxışlarla baxsaq, kafirin lap yekəsi olub mənim Nəsimi
babam! Dediyim kimi, mən belə küfrü o cür dindən üstün
tuturam. Əgər məni Nəsimi, Şəms, Mövlana, Seyyid Əzim, Aşıq
Ələsgər kimi “kafirlərlə” bir cərgədə ittiham edəcəklərsə,
razıyam. Onlarla bir yerdə cəhənnəmə girmək, şeyxül-islamlarla
bir yerdə cənnətə girməkdən daha yaxşıdır.
Həqiqətən də qəliz məsələdir. İçindən çıxmaq çox çətindir.
Ürfani dünyagörüş bu səbəbdən çox daha qədimdir. Yuxarıda
dediyim kimi, Qərb alimlərinin dediyi “təsəvvüfdə kifayət qədər
xristianlığın və daha əski dinlərin ölçüləri və nişanələri vardır”
fikri yanlışdır. Gerçək olan budur ki, təsəvvüf, ürfan dinlərüstü
bir şeydir. Din bəşərin Allah elmindən yararlanaraq qurduğu
fəlsəfi, ictimai təlimdir. Dolayısı ilə Yer təlimidir, Dünya
bəsirətidir. Yerin Yer olduğu məlumdur. Yer planetlərdən biridir.
Yerin bir adı da “ağıl”dır. Yəni, məntiq, başı və sonu olan, zahiri
gözlə görünən bir nəsnə. Ancaq böyük Füzuli görün nə deyir:
Fəzayi-eşqi ta gördüm, səlahi-əqldən durəm,
Məni rüsva görüb eyb emə ey naseh ki, məzurəm...
Yəni, eşqin fəzasını gördükdən sonra, ağlın məsləhətindən
uzağam. Eşqin müqabili aşiqdir. Ağlın müqabili aqil, elmin
müqabili isə alim olduğu kimi. Aşiq olmadan o fəzada nələrin
baş verdiyini, o qazanda nəyin bişdiyini ehtimal etmək belə ağıl
sahiblərinin özləri üçün ən böyük ağılsızlıqdır.
Əslində İslama qədərki dinlərlə bağlı (ürfan və təsəvvüf
mövzusunda) elə də böyük problemlər mövcud deyildir. Onların
da ürfanla bağlı bir dərdləri yoxdur. Ona görə yox ki, onlar
mütərəqqi, İslam şəriəti isə mürtəcedir. Ona görə ki, o dinlər bu
28
mövzudan atrıq çox uzaqdadırlar. Təsəvvüf çoxdandır ki,
islamlaşıb. Çoxdandır ki, “atəşpərəst” deyilən maqlar “piri-
muğan”laşıb və Həzrət Əlinin gizli elmi ilə silahlanmışlar.
PİRİ-MUĞAN
Bir az yaşlı nəslin nümayəndələri üçün tanış kəlmədir Piri-
muğan.
Tarixə hər cür yanaşma tərzi mövcud olub. Birtərəfli,
obyektiv, qərəzli və s. Fəqət tarixə yanaşmanın ən passiv nümu-
nəsi fəlsəfi yanaşmadır. Hadisələr sanki kuklalar ətrafında baş
verir. Fiqurların nə yapdığı, necə yapdığı araşdırılır, amma niyə
yapdıqları çox zaman diqqət xaricində qalır. Fəlsəfi boşluq tarix
elminin əzəli xəstəliyidir. Buna görə də əksər tarixçilər çox
zaman obyektiv, tərəfsiz görünsələr də əksinə, məsum bir
avantüra ilə məşğul olmuşlar. Tarixin fəlsəfəsi çürük, nizamsız
və bəhrəsiz, fəlsəfənin tarixi isə bərbad vəziyyətdə olmuşdur.
Tarixçi alimlər “biz fəlsəfəyə qarışmırıq” şüarı ilə, filosoflar isə
“fəlsəfə bəsit və dialektik məntiqə bağlıdır” devizi ilə çıxış
etmişlər. Məntiq deyilən şey isə mənadan çox reallığa (bu sözü
dırnaq içində yazmaq daha doğru olardı), yəni tarixi hadisə
gerçəkliyinə söykənir. Nəticə? Nəticə hadisə və şəxsiyyətlərin
toplum üzərindəki təsir və işləmə mexanikasının qeyri-dəqiq
araşdırılması ilə nöqtələndi. Məsələn, elə dinlərin tarixi pey-
ğəmbər və yaxınlarının həyatından, həmin dinlərin bayrağı al-
tında yaradılmış dövlət və quruluşlardan ibarətdir. Vəssalam.
Sizcə, bunlar din tarixinin düzgün araşdırılması üçün yetərli-
dirmi? Elə buna görədir ki, əlimizdə olan bu günkü ənənəvi
İslam dini Ərəb dövlətçiliyi tarixindən o tərəfə gedə bilmir.
Özünü mütərəqqi, başqasını mürtəce adlandıran bütün məzhəbi
29
cərəyanlar dönüb-dolaşıb, yenə də hansısa xəlifənin və ya
imamın siyasi hakimiyyəti üzərində dayanır.
Elə bu tip səbəblərin ucbatından məsələn, təsəvvüf, ürfan
kimi müdhiş ruhani məfhumlar ədəbi, bədii mənbələr olaraq
təqdim olunur. Onların real tarixi hadisə olması, toplum üzə-
rindəki mənəvi qalibiyyəti göz önündən yayındırılır.
“Piri-muğan” anlayışı da belə məfhumlardandır. İlk nəzərdə
(fars dilindən tərcümədə) “muğların piri” anlamına gələn bu
ifadə əslində daha dərin fəlsəfi qatlardan xəbər verir. Dinlərin də
ictimai formasiyalar kimi (ibtidai icma, quldarlıq, feodalizm,
kapitalizm və s.) mərhələli bölgüsü bu cür məsələlərin ətrafında
əslində çaşqınlıqdan başqa bir şey yaratmır. Yəni,.. Yəni, İslami
baxışlarla çulğalaşan əski Xorasan sufi məktəbləri alimlər,
tarixçilər tərəfindən regional, milli məsələlər kimi dəyərləndirilir
ki, bu da kökündən yanlışdır. Nə sufilik islamlaşmadı, nə də
bəzilərinin (bir-iki dəfə də mənim) dediyi kimi, İslam sufiləşmə-
di. Bunlar əzəldən var idi, bir idi, vəhdət təşkil edirdi.
Bax elə bu son cümləni tarixçilər, realistlər rədd edirlər.
Necə yəni, 8-ci əsrdə yaranmış bir din ilə əsrlər öncəsi mövcud
olan fəlsəfi cərəyanlar bir məcradan qaynaqlanır və demək olar
ki, eyni şeydir? Elə bu yerdə də yuxarıda dediyimiz tarix elminin
fəlsəfədən uzaqlığı məsələsi dövrəyə girir. Onlar (alimlər,
tarixçilər) fəlsəfi mətləbləri ya görməzdən gəlir, ya da bir
zamanlar mövcud olmuş hansısa cərəyanın fərdiyyətçiliyi kimi
qələmə verirlər.
Ədəbi və orta əsr Şərq elmi mənbələrində “Piri-muğan”
anlayışı sufi təkyələrinin mürşidlərinə, zamanın qütbi-övliya-
larına isnad edilmişdir. Yanlış olaraq, təbir edildiyi kimi, bu mət-
30
ləbin irançılığa, xüsusilə də farsçılığa dəxli yoxdur. Elə
türkçülüyə də həmçinin. Tarix elminin ən böyük bəlalarından biri
də məsələlərə məhz millətlərin və dövlətlərin prizmasından
yanaşmasıdır. Əgər ərəblər Xorasan sufi məktəbini rədd edir, ona
küfr damğası vururdularsa, o zaman Həzrət Əli və məktəbinin
təsəvvüfə olan bağlılığını nə ilə izah etmək olar? Axı onlar da
ərəb idi. Yox, bu məsələ ərəbçilik, farsçılıq, türkçülük deyil,
şəriət, təriqət məsələsidir. Yəni, fəlsəfi problemdir. Tutaq ki,
təsəvvüfün binasını qoyan Xorasan sufi məktəbinin vətəni
sayılan İranda bu günün özündə də sufilərin amansız təqibi,
xüsusilə son illərdəki kütləvi edamları nəyin göstəricidir?
Düşünməyə ehtiyac var.
Arada isə çox sayda qaranlıq qalan mətləblər vardır. Bu
qaranlıqların mənbəyi şəriətlə təriqətin arasındakı əqidə və fikir
ayrılığından nəşət edir. Əsrlər keçməsinə baxmayaraq, demək
olar ki, heç nə dəyişməyib. Şəriət qanunlarına əsasən, Mənsur
Həllac yenə də mürtəddir və edama məhkumdur. Nəsimi aşkar
şəkildə, öz adıyla yenidən qayıdıb gəlsə, müftilər onu yenə də
dərisi soyulmaqla dar ağacına çəkərlər. Haşiyə çıxaraq söyləyim
ki, İsanın çarmıxı da öz yerindədir.
Bilirsən ki, Nəsiminin küfrünü yayan ölümə məhkumdur?
Bilirəm.
Kimsən?
İmadəddin Nəsimi!
Yalan deyir. O, Nəsimi deyil.
O məlunun küfrü üzündən dünyanın yarısı etiqaddan
məhrum olub.
31
Kim bilir. Neçə il lazımdır ki, camaat Haqq yoluna
qayıtsın.
(“Nəsimi” kinofilmindən fraqment)
“Küfr” sözü ərəb dilində “kəfərə” felindən törəyib. Sözün
kökü bir şeyin üstünü örtmək, bağlamaq mənasındadır. Bu hərfi
mənada da belədir. Tutaq ki, mən əllərimlə masanın üzərindəki
bir şeyin üstünü örtürəmsə, mən küfr etmiş oluram. Bu mənada
həqiqətin üstünü örtənlərə “kafər” deyilir.
Tarix boyu şəriət tərəfindən çoxlarına “kafər” damğası
vurulub. Fəqət, əslində gerçək küfr elə dinin, şəriətin özünə
məxsusdur. Mən hərfi mənada danışacağam. Mətləb bir az
qəlizdir.
Din elə pərdədir ki, üzərindəki zahiri gözəllik, əminlik
arxasındakı həqiqətləri məharətlə gizlədə bilir. Belə ki, dinin
arxasında ürfan gizlənir. Yəni, elmi dillə desək, şəriətin bətnində
təriqət, mərifət, həqiqət yatır. Şəriət, yəni din bunları pərdələyir
və deməli, bizim məntiqimizlə yanaşsaq, küfr edir.
Ürfanda terminlər mövcuddur. Onlar zahiri mənalarını
soyunmuş, batini məcazlardır. Tutaq ki, elmi və bədii ədəbiy-
yatda çox işlənən məşhur “zahid” kəlməsi bəsit terminologiyada
zöhd eləyən, təqva sahibi, pak, mömin insana deyilir. Batini,
ürfani anlamda isə, “zahid” bir yerdə donub qalan, mühafizəkar
və cahildir. Allah rəhmət eləsin, Seyyid Əzim Şirvani mənzumə-
lərində sıxsıx “zahidi-gümrah” ifadəsini işlədirdi. “Gümrah”
sözü bizim türkcəmizə yanlış transfer olunub. Fars dilində “güm”
(“gom”) azmış, çıxmış, “rah” isə yol deməkdir. “Gümrah” yəni
yolundan azmış, həqiqətin məcrasından çıxmış. Bu mənada biz
yaşlı adamlarımıza “maşallah gümrahdır” deyəndə, əslində onları
32
təhqir edirik. Nəisə, bu ayrı məsələdir. Seyyid Əzimin zahidi
həqiqəti örtən, Haqq yolundan azan bir kafərdir. Çünki, Seyyid
Əzim dözülməz dərəcədə güclü bir ürfan əhli, mütəsəvvüf idi.
Onun bu cür terminlər işlətməsi ürfan və təsəvvüfün ən dərin
qatlarından xəbər verir.
Bu günümüzə də diqqət etdikdə, görürük ki, həmin cəbhədə
heç nə dəyişməyib. Əksinə, dinin və dindarların küfrü bir az da
artıb. Əstəğfurullah, yanlış anlaşılmasın, mən dindara “kafər”,
dinə “küfr” deyərkən, kommunistlər kimi yox, sufilər kimi
danışıram. Əlbəttə ki, yüzlərlə ateist, insanlıq yolundan azmış
harın məmur ordusu, onların gecə barlarında damara və cinsi
orqanlara qulluq edən övladları qurban olsun avam bir
dindarın atılan dırnağına! Söhbət ondan getmir. Kateqoriyalar
var. Mən eyni evdə, eyni çatı altında olan qardaşların ev içi
müşküllərindən danışıram.
Şəms Təbrizi deyirdi ki, “Mənim kütlə ilə işim olmaz. Mən
yalnız şeyxləri tutub danlayaram. Özü də hər şeyxi yox, kamil
şeyxi”. Gördüyümüz kimi, ürfan əhlinin, hal əhlinin vəziyyəti
başqa cürdür. Həmin Şəms başqa bir yerdə deyir ki, “Müctehidə
təqlid eləyən kafərdir”. (Bu barədə irəlidəki fəsillərdə daha geniş
şəkildə bəhs edəcəyik). Təsəvvür edin ki, milyonlarla müsəlman
hansısa din üləmasına, ictihad sahiblərinə təqlid edir, yəni
risalələrin hökmü ilə yaşayır. Şəms Təbrizinin məntiqi ilə onların
hamısı küfr edir. Əslində isə, böyük arif düz deyir. Bütpərəstlik-
dən, allahsızlıqdan qurtulan dindarlar bu dəfə də mühafizəkarlı-
ğa, ehkam və tabuların köləliyinə məhkum oldular. Onlar nəyi
gizlətdilər, nəyin kafəri oldular? Əlbəttə ki, eşqin! Eşq nəhayət-
siz, qanun və ehkam tanımayan, Mənsurları, Nəsimiləri dar
33
ağacına qədər aparan fəlsəfi təlimdir ki, birbaşa Xaliqin özündən
gəlir.
Yer yox ikən, göy yox ikən, ta əzəldən var idim,
Gövhərin yekdanəsindən iləri pərgar idim.
Girdim Adəm cisminə, bir kimsə bilməz sirrimi,
Mən şu beytullah içində ta əzəldən var idim. (Şah Xətai)
Bax, din dediyimiz şey bunları gizlətdi, bu gerçəkləri
pərdələdi. Çünki, meyli məhəbbətə, iradəsi eşqə olan insanları
özlərinə, öz qanun və ehkamlarına tabe etdirməklə, əsrlərdir ki,
toxunulmazlıq və hakimiyyət əldə etmişlər.
Ürfan sahibləri isə, əsrlər boyu dinsizlikdə ittiham olun-
muşlar. Bizə məxsus olan əsas problem isə ondadır ki, bizlər so-
vetlər dönəmi elmi təfəkkürünün təsiri altında yaşadıq və çox
güman ki, belə də ölüb gedəcəyik. Bu gün elm adlanan nəsnə
Babək Xürrəmidə, Nəsimiyə və digər batini elm nəhənglərinə
münasibətdə irticayi İslam şəriətindən o qədər də fərqlənmir.
Onlar da bunlar da Babəkə “zindiq”, Nəsimiyə “müşrik”
deyirlər. Arada bir fərq var ki, şəriət onlara mənfi mənada,
elm isə müsbət mənada küfr damğası vurur. Çünki, elm hələ
də Allahı tanımır. Din isə, tanıdığı Allahı tanıda bilmir. Ürfan
isə, adından da göründüyü kimi, “mərifət”dir  tanımaq və
tanıtmaqdır.
BABƏK
Tarixi təhrifləri düzəltmək isə çətin və bəzən də
mümkünsüzdür. Təkcə elə ona görə ki, onlar tarixdir. Kimdir
qərinələrin o tayından bağırıb, “ay qardaşlar, sizə yanlış
məlumat verib salnaməçilər. Babək dinsiz və əxlaqsız
olmayıb. O, şərəf və ruh sahibi, böyük alim idi!” deyən? Bu,
34
mümkün deyil. Tarix yalnız və yalnız elmi metodlarla araşdırılır
və dəyərləndirilir. Elm isə məhdud qanunauyğunluqlar, bir dəli-
nin quyuya atdığı daşı yüz ağıllının çıxara bilməməsi prinsipi ilə
var olmuşdur. Yəni, nə qədər tərəfkeşlik edirsən et, nə qədər
məntiqi nəticələrə gəlirsən gəl, hər hansısa bir təəssübkeş,
hakimiyyət qulu olan ərəb tarixçisinin yazılı səlnaməsi öz doğma
alimlərimizin fikrini yönəltməyə bəs eləyir.
Fəqət, biz burada bir “məntiq” ifadəsi işlətdik. Tərəfkeşlik-
dən, hissi düşüncələrdən arınmış dialektik məntiq. Məsələn, mə-
nim məntiqim mənə deyir ki, Babək Xürrəmidin üzərinə gələn
Abbasilərlə indi bizi (və şəxsən məni) “kafir”, “dinsiz” “Allaha
şərik qoşan” adları ilə çağıran vəhhabilər eyni mahiyyət
daşıyırlar. Düşünmək çətin deyil ki, xilafətin tarixçiləri ərəblərin
din adı altında torpaq, namus, azad düşüncə basqılarına qarşı
iyirmi il fiziki və ruhani mübarizə aparan Babək haqqında nələr
yaza bilərdilər. Təsəvvür etmək çox rahatdır ki, İmam Hüseyni
də Hüseyn ibn Mənsur Həllacı da Fəzlullah Nəimini də
İmadəddin Nəsimini də qətlə yetirən həmin xilafət idi.
Nə deməkdi xilafət? Heç bir şey. Ərəb əşirətçiliyinin,
ərəbin divanə nəfsinin başqa millətlər və sivilizasiyalar üzə-
rindəki islamlaşmış forması. Bu qədər bəsit. Məntiq belə
düşünməyə əsas verir ki, Peyğəmbər xanədanını bir neçə əsr
ərzində son nəfərinə qədər qırıb, dünya üzündən silən ərəblər
məhz o bütpərəst Məkkənin intiqamını alırdılar.
Məntiqin ipini qırmamağa çalışaraq, belə bir ardıcıllıqla
davam edək ki, çoxlu sayda tarixi mənbələr (ərəb mənbələri də
daxil olmaqla) xürrəmiləri Əli aşiqləri, əliyullahilər, dolayısı ilə
kafir və müşrik adlandırmışlar. Bu nə deməkdir? İslam dini
35
əleyhinə (guya) 20 il qılınc çalan bir təriqət necə olur ki, Həzrət
Əlini və Əhli-beyti öz amalı və mürşidi elan edir? İlk baxışda
burada məntiq görünmür. Lakin, çox yox, bir azca diqqət etsək,
görərik ki, bu məsələdə çox güclü bir məntiq hökm sürür.
Xürrəmiləri, hürufiləri, nuseyriləri təqib edən, din düşməni elan
edən xilafət Peyğəmbər xanədanının bütün üzvlərinə qarşı elə
həmin ittihamla da çıxış etmişlər. Abbasilərin xilafəti boyu (yüz
illərcə) hər gün bütün məscidlərdə Həzrət Əli və onun ailəsini
tənqid və hətta təhqir etmədən namaza oturmazdılar. Bunu tarix
yazır. Həmin tendensiya ilə Səfəvilər İmperiyasının banisi Şah
İsmayıl Xətai də İslam şəriəti tərəfindən ittiham olunmuşdur.
Çox maraqlıdır ki, Yavuz Sultan Səlimin müftilərinin Şah Xətai
və onun təriqəti haqqındakı fitvasında eynilə bu cür yazılmışdı:
”Bu şəxs özündən əvvəlki mürtədlərin yolunu tutaraq,
Zərdüştilik və Xürrəmiliklə sufiliyi birləşdirmişdir”. Bu fitva
çox qiymətli mənbə olaraq, onu sübut edir ki, Babək də Həsən
Səbbah da Fəzlullah Nəimi də Şah Xətai də dindən çıxmamış,
əksinə İslamın gerçək üzünü  Peyğəmbər xislətindən gələn eşqi
və imanı daşımışlar. Çünki, qeyd etdiyimiz kimi, Peyğəmbər
ailəsindən başlayaraq, adını çəkdiyimiz və çəkmədiyimiz bütün
təsəvvüf və ürfani cərəyanlar eyni ittiham üzrə mühakimə
olunmuşlar.
Hakim bir, məhkum bir. Hökm bir, günah bir. Əgər, tutaq
ki, Babək Xürrəmid kafir və dinsiz idisə, onda Peyğəmbərin
nəvəsi İmam Hüseyn kim idi ki, onu da həmin xilafət Babəkdən
də qat-qat ağır bir əzabla, bütün ailəsi və əqidədaşları ilə birlikdə
şəhid etdilər? Bu da bir məntiq.
36
Deməli, belə bir nəticə ortaya çıxır ki, Babək bir
Azərbaycan qəhrəmanı olaraq və bir müsəlman olaraq, İslam dini
ilə deyil, bu dini özünə bayraqşəkilli pərdəyə çevirən, özündən
başqa əli çatan bütün sivilizasiyaları məhv etməyə çalışan ərəb
milliyyətçiliyi ilə mübarizə aparırdı.
Əlavə olaraq məsələn, mənbələr yazır ki, Babək özü tənbur
çalır, “Əli Hu” deyə zikr edir, özündən gedirdi. Təbii ki, elə
bircə bu tənbur musiqi aləti faktı kifayətdir ki, xürrəmilər kafir
elan olunsun. Çünki təməl şəriət hökmlərində musiqi haramdır.
Bu elə həmən tənburdur ki, sonradan onu Lahicanda Şah İsmayıl
çalardı. Daha sonra Xətainin əlində o tənbur çoğur musiqi alətinə
və sonra da saza dönüşdü. Şəriət onu da küfr elan edərək,
istifadəsinə qadağa qoydu.
İndi gəlinən nəticə nədir? Təhrif olunmuş tarix, yoxsa
həmin təhrif mənbələrin özündən çıxarılan məntiq? Hansına
inanaq? Şəxsən mən Allahın mənə bəxş etdiyi ağılı və məntiqi
buraxıb, təəssübkeş və irtica dolu ərəb mənbələrinə güvən-
mərəm!
Məntiqim bir daha mənə diqtə edir ki, mənbələrin təh-
qiramiz şəkildə təsvir etdikləri “əxlaqsızlıq yuvaları” olan Bəzz,
Ələmut, Əlincə qalalarında döyüşən insanlar həmin əxlaqla belə
bir mübarizəni apara bilməzdilər! Bu mümkün deyildi!
BƏZZ, ƏLƏMUT, ƏLİNCƏ
Üçü də təsəvvüfün qalalarıdır. Üçündə də fiziki
mücadilədən ziyadə ruhani, mənəvi savaş getmişdir. Bəzz qalası
Cənubi Azərbaycanın Kəleybər mahalında, Ələmut qalası hələ də
Azərbaycan olduğu etiraf edilməyən Qəzvin dağlarında, Əlincə
isə adı “Kitabi-Dədə Qorqud”da yad edilən Naxçıvandadır.
37
Qeyd etdik ki, bu qalaların üçündə də ruhi mücadilə
verilmişdir. Bəzz qalası xürrəmilərin, Ələmut qalası nüseyrilərin,
Əlincə qalası isə hürufilərin qiyam qalaları olmuşdur.
Bu üç mübarizə haqqında xüsusilə bizim çox az və yanlış
məlumatımız vardır.  Bunun da əsas səbəbi sovetlər zamanında
aldığımız təhsil və tərbiyənin diqtə elədiyi təfəkkür tərzindən
çıxış etməyimizdir. Bizə elə gəlir ki, biz həmin təfəkkür dairə-
sindən, ateist və vulqar psixologiyadan qurtulmuşuq. Lakin bu,
elə də asanlıqla tərk edilən bir illət deyilmiş. Nəzərə alsaq ki,
müstəqil bir ölkənin vətəndaşları olmamıza baxmayaraq, bizi
hələ də əski nəzəri-fəlsəfi sistemlə idarə edirlər, o zaman bu cür
məsələlərə düzgün münasibət bəsləmək bizim üçün bir xeyli
müşküldür.
Azərbaycanda Babəkin və babəkilərin təriqət mənsubları
olduqlarını çox az sayda insan qəbul edir. Xürrəmilərin əslində
Əhli-beyt aşiqləri olaraq, Həzrət Əlidən gələn məxfi bilgilərin
əsasında təriqət savaşı apardıqlarına inanırıq.
Eyni ilə Ələmut qalasında xilafətə qarşı otuz il mübarizə
aparan nüseyrilər də tarixçilər tərəfindən obyektiv şəkildə təhlil
edilməmişdir. “Xudavəndi-Ələmut” adı ilə məşhur olan Həsən
Səbbahın başçılıq etdiyi möhtəşəm qiyam İslam şəriəti altında
xalqların mədəni, demoqrafik haqlarına təcavüz edən ərəb
milliyyətçiliyinə qarşı idi. Tarixdə əməlli-başlı fenomen olan bu
hərəkat sonralar terror, narkomaniya kimi keyfiyyətlərlə qara-
lanmışdır. Nüseyrilər haqqında ilk böhtanlar məhz ərəb tarix-
çiləri və səlnaməçiləri tərəfindən atılmışdır. Bu, təbii idi. Ərəb
işğalına, ərəb nəfsinə qarşı çıxan hər kəs, hətta kütlələr belə
“kafir”, dinsiz” adlandırılırdı.
38
Bu böhtandan on dörd il Əlincə qalasında vuruşan hürufilər
də nəsibini almışdılar. Hürufilərin zamanında mərkəzləşmiş
İslam xilafəti mövcud deyildi. Lakin Əmir Teymur və teymurilər
İslam şəriətini əllərində silah etmişdilər. Onlar İslamı yaymaq və
qorumaqda ərəblərdən daha səmimi və ixlaslı olsalar da nəticədə
onlar da şəriət və ehkam carçıları idilər. Şəriət və fundamental
İslam isə təriqəti, ürfanı, xüsusilə də kütləvi hərəkat və ictimai
şəkildə var oluşunu rədd edirdi. Əlincədə vuruşan sadə xalq
deyil, hürufilər idi. Dava şəriət-təriqət davası idi. Bunu inkar
etmək ağılsızlıq olardı. Ən azı ona görə ki, sayı yüz minləri ötən
güclü, yaxşı silahlanmış orduların, ölkələr fəth edən komutan-
ların qarşısında kiçik qalalar, sayları beş-on min nəfəri ötüb
keçməyən insanlar on illərlə necə davam gətirə bilərdi? Belə
mübarizələrin kökündə mütləq və mütləq əqidə, nəzəri bilgilər və
güclü inam kateqoriyaları dayanırdı. Əks təqdirdə iyirmi il Bəzz
qalasında, otuz il Ələmut qalasında, on dörd il Əlincə qalasında
müdafiə olunmaq absurd bir şey olardı. Bu fikri əksər dünya
alimləri təsdiqləyir. Bu sıraya özəlliklə son dövr Avropa və
Amerika şərqşünas alimlərini daxil etmək olar.
Bizdə isə proses tamamilə əksinə gedir. Biz artıq yerimizdə
də saymırıq, geriyə gedirik. Mənəviyyat və ruh tariximizin bu
möhtəşəm səhifələrini yeni baxışla, müasir, mütərəqqi dünya-
görüşü ilə təhlil etmək əvəzinə hələ də Babəkə “dinsiz”, Həsən
Səbbaha “terrorist”, Nəsimiyə isə “ateist” deməkdə davam edirik.
Çünki, müstəqillik aktı ilə bərabər dəyişməli olan ideoloji bazis
yerində qaldı. Müstəqillik atributlarının yanında milli ideologiya-
nın da mövcudluğu qaçılmaz bir şey olmalıdır.
39
“Barmağıma baxmayın, Aya baxın”
(Əbu Yəzid Bistami)
“Həqiqət” bir çox dillərdə, amma müxtəlif mənalarda
işlənən bir kəlmədir. Məsələn, ruslar “istina”, Türkiyə türkləri
“gerçək”, ərəblər və biz “həqiqət” deyirik. Lakin məqsədimiz dil-
çilik etmək deyil, bu sözün eyni dildə, lakin fərqli dünyagörüşlər
üzrə fərqli anlamlarda işlənməsinə diqqət yetirməkdir. Məsələn,
müsəlman olan əksər millətlər bu kəlməni olduğu kimi işlədirlər.
Əsli ərəb dilindən gələn “həqiqət” “haqq”, “Tanrı”, “gerçəklik”
mənalarını daşıyır.
Düyünlü məsələ də elə buradan yaranır. Məsələn, dini və
ürfani qaynaqlardan uzun illər boyu uzaq düşürülmüş bizlər, yəni
Azərbaycan türkləri bu kəlməni “düzgünlük”, “doğru danışmaq”
kimi anlamlarda istifadə edirik. Oxucularımızı qəliz yerlərə
çəkmək istəmirəm. Lap qısaca ifadə etsək, bizim elə mənəvi-ruhi
və hətta əqli dayazlığımız, ümummilli “yüngüllüyümüz” də bura-
dan bəlli olur (deyirəm, nə yaxşı ki, Mirzə Cəlil (lər) varmış. O
rəhmətlik deyirdi ki, millət uşaq topuna bənzər. O topu nə qədər
hirslə yerə vursan, göyə bir o qədər çox qalxar. Yəni, pişik
balasını istədiyindən yeyən kimi, biz də istəkli millətimizi
sevdiyimizdən dolayı belə yarımtəhqirlərə məruz qoyuruq).
Deməli, məsələ burasındadır ki, ürfan və təsəvvüfdə
(sufizmdə) dörd ruhani təkamül mərhələsindən bəhs edilir.
“Şəriət”, “Təriqət”, “Mərifət”, “Həqiqət”. Bu mərhələləri
özündən əvvəl gələn (həm zaman, həm də səviyyə etibarilə) arif-
lərin nəzəri sistemləri əsasında böyük təsəvvüf teoloqu Əbu Hə-
mid Qəzzali şərti olaraq tərtib etmişdir. Bəli, məhz şərti olaraq.
Yəni burada mütləq olan heç nə yoxdur. Klassik Şərq
40
müəlliflərinin əsərlərinin sonunda deyilidiyi kimi, “hər şeyin
doğrusunu Allah bilir” kimi tərzdə yanaşsaq, ürfani bir məcraya
hansısa sistemi, nəzəri cədvəlçiliyi sığışdırmaq mümkün deyil.
Bu mərhələlərin, göründüyü kimi, sonuncusu “həqiqət”dir.
Hər şey ona doğru, onu hədəf alaraq gedir. Burada başqa bir
məqam ondan ibarətdir ki, insan təkamülündən bəhs edən bu
qatlar sonda, yəni “həqiqət”də “insan”dan xilas olur. Yəni, insan
amilinin yerini Haqq, Allah, həqiqət tutur. Bunu böyük Mü-
hyiddin Ərəbi belə təsnifatlandırır:
1. Şəriət  Allahdan insanlara seyrdir (mesajdır, görün-
tüdür).
2. Təqiqət  İnsandan Allaha seyrdir.
3. Mərifət   Allahdan insanlara seyrdir (bu dəfə “mərifət”
səviyyəsində, yəni ürfani dünyagörüşlər çərçivəsində)
4. Həqiqət  Allahdan Allaha seyrdir.
Bir az diqqət etsək görərik ki, burada “həqiqət” Allahın
özünə deyilir. Bir az da incələsək, bu məqamda Allah-insan
ayrılığı yoxa çıxır  yəni, “fənafillah”  Allahda yox olma baş-
layır.
İndi bütün bunlardan sonra insanın həqiqət barədəki düşün-
cələri necə dolaşmasın? Yunus Emrədən tutmuş, Aşıq Ələsgərə
qədər “həqiqət”i məhz bu nöqteyi-nəzərdən təhlil etmiş, bizim
doğma ariflərimiz. Məsələn, Yunus deyir:
Şəriət, Təriqət yoldur varana,
Mərifət, Həqiqət ondan içəri.
Məni məndə sorma, məndə deyiləm,
Bir mən vardır məndə, məndən içəri,..
41
Biz Qafqaz türklərinin itirib, əvəzində araq rumkası və
əxlaqsız aşıqlar qazandığımız şey məhz elə həmin bu içdəki
“mən”dir. Nəyi verib, nəyi aldığımızın fərqində olsaq, kütləvi
şəkildə, ümummilli intihara cəhd edərik!
Beləliklə, “həqiqət” özünü deyil, haqqı nişan verməkdir
desək, yanılmarıq. Bir az əvvəldə göydəki ayı göstərib, “barma-
ğıma deyil, Aya baxın” deyən Bistami həzrətlərini boş yerə
misal gətirmədim. Bizlər hər kəsə öz barmağımızı göstəririk
(biədəb çıxmasın). Yəni, tanıtdığımız, ünvanladığımız şeydən
çox, diqqətləri öz üzərimizə çəkirik. Məhz elə buna görə də bizə
hələlik mənəvi qurtuluş yolu görünmür. Biz həqiqəti Haq naminə
yox, öz nəfsimizin uğruna təbliğ edirik. Belə demək mümkünsə,
Allah bizim mənliyimizin içində itib batır. Buna görə də heç bir
ruhani, şeyx, molla, o cümlədən də heç bir (kəsinliklə heç bir)
siyasətçi, alim xalqı inandıra bilmir. Çünki, Haqqı gizlədən
mənliyin içində müdhiş bir riyakarlıq, bu riyakarlığın altında isə
şərəfsiz bir saxtakarlıq yatır.
Məntiqi bağlantını qırmamaq üçün bir şeyi də əlavə edim
ki, həqiqəti hədəfin, nişan verdiyin müqəddəsliyin özü naminə
dilə gətirmək, elə sufilər demişkən, “fənafillah”dır  Allahın  Hə-
qiqətin içində əriyib yox olmaqdır!
Bax, biz bunu itirmişik.
MİLLİ FƏLSƏFƏ
Azərbaycan isə, ürfanın, təsəvvüfün ən böyük qaynaq-
larından biri olmuşdur. Sonuncu feli keçmiş zamanda işlətmək nə
qədər acı olsa da məcburuyyətdir. Biz elmimizi, dinimizi, mənəvi
tərəqqimizi həmin ənənələr üzərində inkişaf etdirə bilərdik.
Bunun örnəyi Anadolu Türkiyəsidir.
42
İnsan olan maddi və fiziki ehtiyaclarını ödəmək ehti-
raslarından bir gün mütləq usanmalıdır. Bir gün mütləq, özündə
bütün kainatın sirlərini gəzdirən öz içinə baş vurmalıdır. Bunun
başqa yolu yoxdur. Yumurtasını dələrək çıxan zərif bir cücə belə
öz ağlına, nəfsinə deyil, mütləq enerji mənbəyi olan qüdsal
varlığa bağlanaraq, o havasız yerdən işıqlı dünyaya göz açmağı
bacarır. İnsan adlanan məxluq isə cəhalət yumurtasının içindən
bir türlü qurtulmaq istəmir ki, istəmir!!
Yaxın və Orta Şərq məntiq elmində (məsələn Əbu Nəsr
Farabi, Bəhmənyar ibn Mərzbani kimi alimlərin əsərlərində)
insanın tərifi belədir: “İnsan heyvani-natiqdir  yəni insan
danışan heyvandır”. Qəribədir, deyilmi? Belə çıxır ki, insanın
heyvandan fərqi yalnız onun nitqidir (yazıq Şərq filosofları,
yəqin danışan heyvanları heç görməmişlər). Fəqət, burada incə
bir nöqtə var. O da bundan ibarətdir ki, “heyvan” sözü ərəb
dilindəki “həyat” sözündən gəlir. Eyni qrammatik tərkibə malik
olan bu kəlmələrin hər ikisi “diri olan”, “yaşayan” anlamlarını
ifadə edir. Elə Allah-Təalanın 99 gözəl adlarından biri də
“Həyy”dir. Bu kəlmə də “həyat” sözü ilə eyni mənanı daşıyır.
Nəisə,.. demək istədiyimiz odur ki, məntiq elmindəki “heyvani-
natiq “ ifadəsi insanın bizim anladığımız mənada heyvan yox,
məhz yaşayan, diri olan, həyat daşıyıcısı anlamındadır.
Bu həyat daşıyıcısının heyvani varlıqlardan ən önəmli fərqi
və üstünlüyü onun inkişaf və geriləmə (ruhi, mənəvi və əqli
cəhətdən) imkanının olmasındadır. Yəni, bir at və ya şir istəsə də
şair və ya şərəfsiz ola bilməz. İnsan isə bu iki keyfiyyəti hətta bir
məcrada belə daşımağa qadir olan bir məxluqdur. Həqq-Təala
insana həm alçalıb heyvandan aşağı (mən nədənsə axır zamanlar
43
heyvanlar haqında anoloji düşünə bilmirəm), həm də yüksəlib öz
məqamına  Allah qatına qədər ucalma keyfiyyətini bəxş etmişdir.
Bütün bu deyilənlərdən məqsədimiz sözü o yerə gə-
tirməkdir ki, insanın müqəddəsliyə bağlanmağa ehtiyacı vardır.
Qısa keçmək istəyirəm; Bu bağlantını təmin etmək üçün Dünya
üzünə çoxlu sayda mesaj sahibləri, peyğəmbərlər, övliyalar təşrif
gətirmişlər. Onların çəkdikləri zəhmətin arxasında bircə şey
dayanırdı: Gördükləri və yaşadıqları xoşbəxtliyi insanlarla pay-
laşmaq. Vəssalam,.. Heç kim nağıl danışmasın. Türklər demiş-
kən, zorla gözəllik olmaz. Yəni, məhəbbət və gözəllik stimul
olmasa, insan heç bir vəzifəyə, missiyaya sonuna qədər davam
gətirə bilməz.
Bu din (və bütün dinlər) məhəbbət dinidir. Qanun və ehkam
yığıntısı deyil. Biz ərəblərin, bizə “əcəm” deyərək ixrac etdikləri
din adlanan dəbilqənin altında can vermək üzrəyik! (buna
deyərlər həyəcan siqnalı  yoxsa “din əldən getdi, qoymayın,
millət kafir oldu” bular hamısı boşboş şeylərdir). Din bizimdir...
Amma ərəb dövlətçiliyi tarxi bizim deyil. Din bizimdir...
Amma İran şiəliyi bizim deyil. Mən İmadəddin Nəsiminin
təqdim etdiyi Həzrəti Mühəmmədi sevirəm! O. Hərra
mağarasında “Hu!” deyərək, özündən gedən aşiqdir. Mən
Xətainin vəsf etdiyi Əlini sevirəm! O Əli ki, mənə 4-cü xəlifə
olaraq lazım deyil!
Bu millət nə qədər əlləşsə də, özünü nə qədər məcbur etsə
də şəriət dindarı ola bilməyəcək. Başa düşün, ərəbin Mövlanası,
Xətaisi yoxdur. Buna görə də onun yeganə sərmayəsi ehkam və
qanundur. Ərəbin 1400 ildən bəri təbliğ etdiyi İslam deyil, ərəb
44
dövlətçiliyi, Əbu Süfyan əşırətçiliyidir! Bunlar bizə lazımdırmı?
Biz niyə xəlifələrin çarpışmasını özümüzə məşğuliyyət eləmişik?
Bəli, Nəsiminin “gördüyü” (sözü dırnaq içinə aldım ki, bir
az düşündürsün bizi) Peyğəmbər mənimdir. Amma özünü
“xələfi” (ya da “sələfi”) adlandıran vəhhabinin dediyi kimi, xris-
tiyana verdiyi (guya səhv olaraq) salamı geri istəyən Mühəmməd
(adı könlümün tacı olsun!) mənim deyil! Çünki mənim övliyam,
Mövlanam, Nəsimim, Aşıq Ələsgərim özünə nə sünni, nə də şiə
dedi. Onlar Həqq aşiqləri idilər! Əgər xatırlayırıqsa, qatı sünni
məzhəbinin nəzəri təliminə söykənən Nəqşbəndiliyin böyük
nümayəndəsi olan Mir Həmzə Seyyid Nigari Amasya təkyəsin-
dən qovulmuşdu. Səbəb? Səbəb aşağıdakı zikr idi:
Şiri-Xuda Ya Əli,
Dadıma yet ya Vəli!
Həm Əlisən, həm Vəli,
Yerin-göyün ləngəri!
Mir Həmzə bu zikri qaynar təndirin içində ayaqyalın halda
söyləyirdi. Yəni semah edirdi. Şiə qardaşlarımız həvəslənməsin.
Bu zikrdə sizin qandığınız Əlidən söhbət getmir. Elə bilərsiz, o
da şiə idi, yox. Mir Həmzə əfəndi heç sünni də deyildi. O, bir
azərbaycanlı olaraq, məhz sufi, ürfan ərbabı idi.
Bəli, məhz Azərbaycan İslamı! Mənim görə bildiyim və
xəbər verdiyim budur! Türkiyəli qardaşlarımız öz dinlərini Möv-
lananın, Yunus Emrənin hesabına formalaşdırdılar. Buna görə də
onların aqressiv İslam (terror-merror) dininə ehtiyacları yoxdur.
Təkliflər paketinə bənzəməsin, amma demək istədiyimiz
odur ki, Azərbaycanın öz İslam modelini yaratmaq istəyiriksə,
xarici kəşfiyyat və terror təhlükələrindən həmişəlik qurtulmaq
45
istəyiriksə, millətimizin könlünə ilahi eşqi təbliğ edən ürfani
dəyərləri sövq etmək lazımdır.
Nato Parlament Assambleyasında Türkiyəni təmsil edən
keçmiş bir millət vəkili var idi. Zülfü Livanəli. Həm də şair və
bəstəkar olan Zülfü bəy 80-90cı illərdə Böyük Millət Məclisində
bir məsələ qaldırmışdı: Siyasətdə Mövlanaçılıq.
Amma pis təklif deyil,..
ƏZİZ MÖVLANA
Neçə illər bundan əvvəl qəribə bir söz eşitmişdim.
Deyirdilər ki, neyin səsinə uzun müddət, davamlı qulaq asmaq
insanda kanser xəstəliyi yaradır. “Kanser” xərçəng xəstəliyinin
beynəlmiləl adıdır.
Şərq dünyasında bəzi musiqi alətləri vardır ki, indinin
özündə belə onlar missioner alətlər kimi mövcuddurlar. Yəni,
konkret təkyələrdə, zaviyələrdə, qapalı məkanlarda ifa olunur.
Onlar bir növ ibadət və zikr vasitəsi olaraq, müqəddəs hesab
olunur. Əlbəttə bu, onların başqa məkanlarda ifasına qadağa
qoyulmurdu. Buna baxmayaraq, biz həmin musiqi alətlərini indi
də hər yerdə, necə gəldi, kimin əlində olduğunu görmürük, çox
şükür. Yenə onları xüsusi təfəkkür və əxlaq sahibləri ifa edirlər.
Müqəddəs sayılan belə musiqi alətlərindən biri və bəlkə də
birincisi neydir. Qamışdan düzəldilir, üzərində dəliklər açılaraq,
üflənir. Lakin belə görünsə də ney əslində öyrənilməsi və ifası
həddindən artıq çətin bir musiqi alətidir. Təkcə ondan sadəcə bir
səs çıxarmaq insan ömründən günlər, aylar, hətta illər alır.
Ney kimi hər dəmdə bəzmi-vəslini yad eylərəm,
Ta nəfəs vardır, quru cismimdə fəryad eylərəm.
46
Beytin müəllifi böyük Məhəmməd Füzulidir. Nə qədər
dahiyanə deyilsə də bunlar güclü bir obrazdan, metaforadan
başqa bir şey deyil. Neyin “ sahibi” isə, hər kəsin bildiyi kimi,
Mövlana Cəlaləddin Rumidir.
Dinlə neydən, çün hekayət eyləyir,
Ayrılıqlardan şikayət eyləyir.
“Məsnəviyi-mənəvi”nin ilk iki misrasından sonra hər şey
dəyişir. Dünya tərsinə dönür. Əlbəttə, insanın daxili, böyük
dünyası! Mövlana neyin özünü xəlq olunmuş insana, neyə
üflənən nəfəsi isə, Allah-Təalanın (Qurani-Kərimin də xəbər
verdiyi kimi) Həzrəti Adəmə (və demək bütün bəşərə) öz
nəfəsindən üflədiyi ruha bənzədir. Əlbəttə, “bənzədir” sözü
burada artıq oldu. Çünki, Mövlana bənzətmir, şişirtmir, həqiqəti
deyir, gerçəkləri nəql edir. Onun hekayətlərinin gerçək olduğuna
isə yalnız aşiq olanlar iman gətirir. Ariflər bilər, Mövlana hansı
neydən, hansı nəfəsdən danışır.
Neyin fəryadı “ayrılıqlardan şikayət”dir. O, hansı ayrılıqdır
görəsən?
Dediyimiz kimi, ney qamışdan hazırlanır. Qamış isə bir
bitkidir və öz məkanı vardır. Onu oradan qoparıb gətirəndə,
qurudub, sonra da dəlik-dəlik edib, üfləyəndə əlbəttə ki, fəryad
edəcək. Mən hətta bu yazını yazanda belə qulağımda qulaqcıq,
bilgisayarımdakı 6 saatlıq ney taksiminə qulaq asıram. O
səslərdir mənə bu kövrəkliyi, bu dərinliyi diqtə eləyən!
Bəli, neyin sirri çox dərindədir. Eynilə insan kimi. İnsan
da doğulanda ney kimi fəryad eləyir. Tibbi cəhətdən hərə bir
söz söyləsə də heç kim doğru-dürüst bilmir ki, dünyaya gələn
körpə niyə ağlayır. Amma ariflər bilir. Ürfan və təsəvvüf
47
deyir ki, insan bir zamanlar Haqqın dərgahında, “səri-
kuyində vəhdətdə idi. Hər yer ona cənnət, hər şey Allahın
ona vəsl olan camalından ibarət idi. İnsan doğularkən ilk
olaraq onu dərk edir ki, artıq o cənnət yoxdur. Əvəzində
müvəqqəti, sürgünə bənzər, möhnətlərlə, əzablarla dolu bir
həyat var. Bu həyat ayrılıqdan başqa heç nə vəd etmir
insana! O ayrılığın adı “Allahdan qopma”dır. Füzulinin
yuxarıda “yad elədiyi” “bəzmi-vəsl” (vüsal məclisi) də elə bu
idi. İnsan buna ağlayır. Amma elə ki, zaman keçir, o
böyüyür, böyüdükcə unudur, unutduqca bu fani məkana
daha artıq bağlanır.
Aşiqlər dediyimiz zümrə isə o vüsalı və o ayrılığı heç za-
man unutmayanlardır. Təbii ki, onlar da başqaları kimi, doğulub,
başqaları kimi böyüyürlər. Amma başqaları kimi yaşamırlar.
Onlara həmin vəhdəti, “Ələst aləmini” xatırladan pirlər,
mürşidlər, ariflər, övliyalar vardır. Var idi yox, hər zaman var.
İndi siz deyin, bu həqiqətləri bilib də neyi dinləyən insan
“kanser”ə yaxalanmazmı?
Amma bir riyazət anlayışı da var ki, bu da təsəvvüfdə fiziki
və mənəvi əzablara bilərəkdən düçar olmaqla, ruhun fəzasını
müəyyənləşdirmək istəyidir.
RİYAZƏT
Yox, bu, nə konservativ katolik sektalarındakı özünə verilən
fiziki əziyyətə, nə də İslam şiələrindəki Aşura “fədakarlığına”
bənzəməz. Bunun adı riyazətdir. Sufilərdə müşahidə olunan
nəfslə mübarizə.
Hər kəs öz pəncərəsindən baxır hadisələrə. Əgər olub bitən-
lər onun pəncərəsinin çərçivələrinə uyğun gəlirsə, həmin şəxs
48
xoşbəxt hiss edir özünü. Əsl həqiqət isə ondan ibarətdir ki,
xoşbəxtlik də bədbəxtlik də fərdi mülahizələrin təsdiqindən
keçir.
Bu yaxınlarda “Krişna Şuuru Cəmiyyəti”nin Bakı ofisində
qonaq idim. Dostum Babək mənə belə bir məlumat verdi ki, bir
azərbaycanlı qadın Vrndavana getmiş, orada dağlar arasındakı
sıx tropik meşələrin içində müqəddəs Şiva məbədinə qapatmış
özünü və bütün ömrünü bu məbədə qulluğa həsr etmişdir. Üstəlik
həmin  məbəd yüz illərdir ki, kimsəsizdir və unudulmiş bir yer-
dədir. O qadın oraya yerləşəndən sonra ziyarətçilərin axını başla-
mış və həmin azərbaycanlı o məbədin xilaskarı kimi tarixə
düşmüşdür.
Mən düşündüm, görəsən Hindistanın dəhşətli nəmli istisin-
də boğulmadan, günlərcə, aylarca insan üzü görmədən yaşamaq
nə deməkdir?
Əslində isə bu mənzərə mənə türklər demişkən, “fazlasıyla
tanışdır”. Onun adı eşqdir! Yaxın və Orta şərq mütəsəvvüflərinin
qapalı təkyələri, çillə mərasimləri, günlərcə, aylarca sürən zikr və
ibadətləri həmin “piyazəti-nəfs”in tərkib hissəsidir.
İnsan öz nəfsinə, çox sevdiyini sandığı şeylərə üsyan
edərək, əslində isə dünya və fələyin cazibəsindən çıxır. Dünya
məlum cazibə (həm fiziki, həm də ruhi) qanunları ilə idarə
olunur. Fələk isə ulduzlardır. Ulduz fallarına nə qədər nifrət
eləsəm də onların da bizə təsiri danılmazdır. Lakin o cazibə də
bu təsir də həmin cazibəyə və həmin təsirə qapılanlar üçündür.
Eşq əhli isə Allahla ünsiyyətdə istək və gözlənti mövqeyindən
çıxış etmədikləri üçün dünya elementi olan həmin istək də
49
ulduzlara tabe etdirilən həmin gözlənti də ortadan gedir. Nəticədə
insan gerçək azadlığın nə olduğunu anlayır.
Məgər Həzrət Əli başqaları kimi, normal qidalana
bilməzdimi? Yaxud da hamı kimi Allahın halal buyurduğu digər
nemətlərdən istifadə edə bilməzdimi? Amma yox. Çünki yavan
arpa çörəyi ilə sirkədəki gücün və təmizliyin fərqində idi.
Yuxusuz qalmağın, yetimləri görəndə ağlamağın gözəlliyini
bilirdi. O, elə bir zahid idi ki, bütün bəşəriyyəti tarixin sonuna
qədər öz nəfsi ilə baş-başa buraxaraq, dilemma qarşısında
qoyacaq. Birinci elə dindarların özlərini. İndi mənim dilim uzun-
dur. “Əli aşiqiyəm” deyənlərin yüz minlər dəyərindəki arabaları-
nı, evlərini sorğulaya bilərəm. Çünki dünyaya o adda bir kişi gəl-
di və “bu cür yaşamaq mümkündür” deyə bir yol açdı uçmaq
istəyənlərə.
Yeri gəlmişkən, əski türkcədə “uçmaq” “cənnət” anlamını
verirdi. Hal əhli bilsin nə dediyimi!
Bir pəncərə açıldı. Eşq pəncərəsi. Ariflər, övliyalar, aşiqlər,
mənsurlar, nəsimilər, xətailər baxdı o pəncərədən. Allah onların
nurlu qəbirlərindən bir çəngə torpağı bizim kor gözlərimizə
sürmə eləsin!
Onlar bir yol açdılar. Riyazət yolu. Ruhani tənbəlliyi,
cismani əsarəti, əqli bağlılığı yox edən müqəddəs “çilələr”!
Məsələn şəxsən mənim üçün idman da bir riyazətdir. Çünki
kamil insan formulu mənəvi və fiziki azadlığın vəhdətindən
keçir. Əgər insan özünü bir əziyyətə yaxud da ibadətə-filana adət
elətdirirsə, bu artıq riyazət deyil. Bəs onda necə etmək lazımdır
ki, insan gözəl şeylərə adət eləyib (Şəms Təbrizi demişkən) öz
cövhərini əldən verməsin? Bunun bir tək yolu var. Hər an inkşaf
50
və dəyişiklik. Əgər ibadət öz qaydasında, yeknəsəq, eyni ölçülü
davam edirsə və insan bu davamiyyətdən sıxılmırsa, deməli o
insan riyakardır! Özünü aldadır. Gəlin özümüzü də özümüzdə
olan Allahı da aldatmayaq!
El dolandı o gülün başına pərvanə kimi,
Elə bildim gözəlim eşqü məhəbbət piridir.
(Əliağa Vahid)
FİRUZƏ
Vahid öz gülünün “pir” olduğuna bir az şübhə ilə yanaşır.
“Elə bildim” deyir. Mənim gülüm, mənim gözəlim isə şübhəsiz-
filansız gerçək pirdir. Diri ocaqdır.
“Gözəlim”, “pirim” dediyim zat böyük ustad Mövlana
Cəlaləddin Rumidir!
Onun şəhəri aşiqlərin Məkkəsi, məqbərəsi isə eşq əhlinin
Kəbəsidir. Bir zərrə də olsa, mübaliğəyə yol vermirəm, heç nəyi
obraz havasında şişirtmirəm.
Dindəki zühur və qiyamət anlayışları ürfanda və təsəvvüfdə
bir qədər fərqlidir. Belə ki, sufilər üçün bir ümumi, zahiri
qiyamət, zahiri zühur var ki, buna “zühuri-amm” deyirlər. Bir
də xüsusi, batini qiyamət, batini zühur var ki, onun da adına
“zühuri-xass” deyirlər. Buradakı “zühur”dan məqsəd həqiqət-
lərin üzə çıxması, aləmlərin Rəbbinin mehman, zati təcəlla
olduğu məzhərlərin aşkar olunmasıdır.
Eşq əhlinin, ürfan əhlinin, təsəvvüf ərbabının “xas”ları,
“batin”ləri sırasında ibadət və zikrlərin, ziyarət və hacətlərin də
yer aldığı nəsnələr vardır. Bunlardan ən tanınmışı Konyada bu-
lunan Mövlana Cəlaləddin Rumi türbəsidir. O türbə adicə
51
(adından bəlli olduğu kimi) torpaq deyil, sıradan bir məqbərə
deyil. Ora məhz, zikr və semah məqamı, gerçək batini ziyarət
məskənidir. Ora gələn ariflər (təxminən 700 ildən çoxdur ki,)
hansısa qəbri, o qəbirdə yatan hansısa ölünü ziyarət etmirlər.
Onlar məhz diri Mövlananı ziyarət edirlər. Onunla mülaqata,
ruhani alış-verişə girirlər. Bunlar elə mətləblərdir ki, mayasında
batini elmlər dayandığı üçün, onları ümumxalq məntiqi ilə izah
etmək, onu kimlərəsə zorla, fakt qarşısında qoyaraq, çatdırmaq
mümkün deyil. Bizim cəhdimiz, bağlı qapılar arxasında yaşadığı
ehtimal edilən, hicab üstündən hicaba bürünən bir gözəlin
haqqındakı əfsanəyə bənzəyir. O əfsanənin gerçək oluşunu yalnız
və yalnız o gözəlin varlığını qəbul edib, ona “ləbbeyk” deyənlər
seyr edə bilər. Yəni, bu hərəmə girmək üçün, ona məhrəm olmaq
lazımdır.
Bəli, böyük pirin firuzə rəngli türbəsi elə bir ehtişam və
gözəllik daşıyıcıdır ki, onu zövq əhlindən, ariflərdən özgə heç
kim duya bilməz. Deyirlər, bir gün, Əbu Yəzid Bistami
Məkkəyə, Kəbə ziyarətinə gedirmiş. Yol üstündə saçlı,
saqqallı bir dərvişə rast gəlir. Uzun bir müddət göz-gözə
gəldikdən sonra dərviş soruşur: “Yolun haradır qardaş?”
Bistami “Kəbəyə gedirəm” deyə cavab verir. Dərviş bu dəfə
soruşur” “Üzərində nə qədər pulun var?”. Əbu Yəzid ziyarət
məsrəfini çıxararaq göstərir. Dərviş onları Bistaminin
əlindən alaraq deyir: “Mənə bax, o getdiyin Kəbə var ha,..
Orada hələ heç kim bu günə qədər Allahı görə bilməyib.
Halbuki ora Allah evidir. Buradakı, mənim içimdəki Allah
isə buranı bir an olsun belə tərk etməyib. Sən gəl mənim
başıma dolan, çıx get. Bir daha da buralar gəlmə”. Əbu
52
Yəzid Bistami eynilə dərvişin dediyini edir. Yeddi dəfə onun
başına fırlanandan sonra qayıdır gedir və bir daha Məkkəyə
ayağını basmır.
Bu təhlükəli hekayənin bətnində duran mətləb ondan
ibarətdir ki, xalqın qibləsi ilə ariflərin qibləsi fərqlidir. Əlbəttə,
eşq əhli ibadət edərkən üzünü həmin qibləyə çevirir. Çünki,
ibadət ibadətdir. Fəqət, batini ibadət, batini zikr, batini ziyarət
ayrı şeydir. Əslində bu cür xırdalığa getməyinə dəyməzdi.
Ancaq, sufilər demişkən, bu şərab çox qatı olduğu üçün, bir az su
qatmaq lazım idi ki, ən azından içə bilənlər içsin.
Konyada çox bahalı bir otel var. Özəlliyi isə Mövlana
türbəsinə yaxın olmasıdır. Növbəti ziyarətlərimin birində həmin
oteldə bir aydır ki, yaşayan bir Yapon ailəsini gördüm. Onların
bu qədər pul xərcləməkdən məqsədi o idi ki, hər sabah günəş
çıxarkən, firuzə rəngli həmin günbəzə düşən müdhiş rəngləri
görsünlər. Onlar İslamı qəbul etmişdilər  Mövlananın eşqinə!
Bir gün Əbu Süfyan oğlu Müaviyyə ilə Həzrət Əli Əbu
Talib oğlu arasında müharibə olur. “Allahın şiri” ilə mücadilə
etməyin ağılsızlıq olduğunu gözəl bilən siyasət qurdu Müaviyyə
əsgərlərinə əmr edir ki, Qurani-Kərimin varaqlarını cırıb nizələ-
rin ucuna taxsınlar. O arxayın idi ki, Həzrət Əli Qurana qılınc
çalmaz. Əmirəl-möminin isə öz əsgərlərinə belə buyurur: “Siz
qılınc çalmağa davam edin. Nizələrə taxılan kağızdır. Yeriyən,
Quran mənəm!”.
Ariflər və övliyalar sultanının bu məzmundakı başqa bir
künyəsi “Qurani-Natiq” (“Danışan Quran”) idi.
Qurani-Kərimlə bağlı şəxsiyyətlər və nəsnələr üzərində bir
çox bənzətmə və adlar mövcuddur. Onlardan biri Mövlana
53
Cəlaləddin Ruminin məşhur “Məsnəviyi-Mənəvi” əsəridir. Onun
adına “Mənzum Quran” deyirdilər.
Əvvəla onu qeyd edək ki, Qurani-Kərimlə bağlı deyilmiş ad
və bənzətmələr qatı İslam şəriətinə, daha dəqiq ifadə etsək, ərəb
İslamına qətiyyən xas olan bir şey deyil. Əksinə, bu cür
təşbehləri fundamentalistlər (xüsusilə mühafizəkar sünni və
mürtəce vəhhabi cərəyanları) küfrün, Allaha və Onun müqəddəs
kitabına qoşulan şirkin tərkib hissəsi olaraq, rədd edirlər. Lakin
bizim fundamentalistlərlə nə işimiz var? Zatən Allahın dini
onların ümidinə qalsaydı, Yer kürəsində öz xeyrini güdən, şəhvət
və şöhrət əsiri olan insan sürüsündən başqa müsəlman qalmazdı.
Bizim maraq və meylimiz əski (İslam öncəsi) Xorasan sufi
məktəbindən başlayaraq, bu günə qədər aktuallığını və cazibəsini
qoruyub saxlayan təsəvvüf və ürfan elminədir. Məhz ürfani
bilgilər müstəvisində bu cür məsələlər öz məntiqi əsasını, izah
oluna bilən strategiyasını təsdiqləyir.
Həzrət Əlinin “Qurani-Natiq”liyi, “Məsnəviyi-Mənəvi”nin
“Mənzum Quran”lığı öz partlayış, külminasiya, türklər
demişkən”püf nöqtəsi”ni Anadolu Ələvi-Bektaşiliyində buldu.
Belə ki, Qurana edilən ən cazibədar və ağlagəlməz təşbehlərdən
biri Ələvi-sufi sazına verilən addır: “Telli Quran”.
SAZ
Bircə şeyə heyfsilənməmək olmur ki, ən gözəl mətləblərin,
ən mənalı mənaların sirr olduğu, gizli olmağa məcbur qaldığı bir
məmləkətdə yaşayırıq. Dünyanın ən əxlaqsız, ən qəmsiz, ən
səviyyəsiz adamları olan əski kolxoz, indiki restoran və iqtidar
aşıqlarının əlindəki o zavallı saza necə “Telli Quran” deyəsən?
Bu, ən azından ona görə mümkün deyil ki, Quranın mənəvi,
54
batini tərcümə və təqdimi olan şey bu musiqi alətinin özü deyil.
O ağac parçasını qucağına alıb, onun vasitəsilə İlahi sirləri dilə
gətirən müqəddəs əqidə sahibləridir. Bu baxımdan biz bir millət
olaraq,  bədbəxtliyin “püf nöqtəsi”ndəyik! Təkrar edirəm, məhz
“bu baxımdan”. Başqa məsələləri isə öz bilicilərinə buraxıram.
Mənə mənim həsrətim yetər (artar belə). Yunus Emrə demişkən,
Ötmə bülbül, ötmə bülbül,
Dərdimə dərd qatma bülbül.
Mənim dərdim mənə yetər,
Bir dərd də sən qatma bülbül,..
Sazın Allahın son kitabının mənəvi tərcümanı olaraq, “Telli
Quran” adlandırılması həm Qurandan öncənin, həm də sonranın
işidir. Bu nə deməkdir?
Qısa şərh verməyə məcburam. Haqqında hər zaman (fürsət
oldu, olmadı) bəhs etdiyim “Ələst bəzmi” barədəki həqiqətlərdə
Qurani-Kərimin kainat xəlq olunmamışdan öncəki mövcudiyyə-
tindən söz edilir. Bu iddia əslində Quranın özündən gəlmişdir.
“Ər-Rəhman” surəsinin ilk ayələri belədir: “Rəhman və Rəhim
Allahın adı ilə. Quranı öyrətdik. İnsanı yaratdıq”. Əlavə şərhə
ehtiyac da olsa, yer yoxdur.
Bu öncəliyin, yəni “Ələst” aləminin ilklərindən biri də
Həzrəti Adəmin vücuda gəlməsinin iştirakçılarından olan telli
sazdır. Bunun da izahını Aşıq Ələsgərin boynuna yıxıram:
Ələstdən “bəli” dedim, nə xoş kamaldı yüküm,
Beş gözəlin aşiqiyəm, vəsfi-camaldı yüküm”,..
Müəmma müəmma dalınca... Nə etmək olar? Bu da bizim
dəyərlərimizdir (Bu kitabda biz məhz elə bu mətləblərin
55
açılmasına xidmət edən məsələlər barədə geniş şərhlər ve-
rəcəyik).
Cahillər cahilliyindən, zalımlar zalımlığından, biz isə elmi-
mizin və ürfanımızın təbliğindən əl çəkən deyilik.
Dünya belə gəlib, amma belə getməz. Deyirlər bu həyatda
dəyişilməyən bir şey var, o da dəyişilməkdir.
İnsan da dəyişir, insanın içindəki də. Bu dəyişmə zərurətdən
çox, nizamın məntiqindən doğur. O nizam ki, kainatın “böyük
partlayış”dan bu tərəfə hər an genişlənən rəqsindən yaranmışdır
ki, bu genişlənmənin özü də bir dəyişmədir. Təkcə korlar öz
fikirlərində “sabitqədəm”dirlər. Yalnız qəlbi və gözü kor olanlar
kainatın, eyni zamanda da insanın dəyişiminə qarşı çıxırlar.
Fəqət burada bir nöqtə var. O da bundan ibarətdir ki, niza-
mın dəyişikliyi yalnız və yalnız inkişaflın, irəliyə can atmanın
bətnindən doğmuşdur. Bu inkişaf, bu irəliləyiş isə Allaha
doğrudur! Çünki  kiçik qəlblərdən və dar qulaqlardan iraq,
“Allahın özü də inkişafdadır” deyir” ürfan əhli!
Qurani-Kərimdə bir “Ələm nəşrəh, ləkə sədrək” ayəsi
mövcuddur. Bu ayə Həzrəti Rəsulallaha xitabən deyilmişdir.
Mənası “Biz sənin sinəni (qəlbini, ruhunu) hər an genişlən-
diririk”dir. Buradan anlaşılır ki, dəyişilən, inkişaf edən, geniş-
lənən həm də insan qəlbi, insan ağlı, insan ruhudur.
Hürufilər isə deyirlər ki, əslində hər şey əvvəlcə insanda,
insan üzündə, insan vücudunda baş verir. İnsan kainatın
əşrəfi, yaranmışların ən gözəli və nəhayət Xaliqin sirri,
dolayısı ilə təcəllası və hətta məzhəri olduğu üçün, bütün
dəyişilmələr insandan qaynaqlanır. İnsan üzündəki bir
cizginin yerini dəyişməsi fəzadakı hansısa bir cismi yerindən
56
tərpədir. Kainatdakı hərəkətlər insan üzündəki hərəkətlərlə
sıx bağlıdır.
Bunları hürufilər deyir. O hürufilər ki, mən onların nəzəri
fikirlərini təqdimat olaraq deyil, duyğu və düşüncələrim olaraq
səsləndirirəm. Yüzlərcə alim tanıyıram ki, öz tədqiqatlarının
hədəf və məqsədlərini müəyyən edə bilməmişlər. Baxırsan ki,
dindən, mənəviyyatdan bəhs edən çox dərin və qəliz əsərlər
yazmış, amma özünün etiqadı yoxdur. Öz yazdıqlarına özü də
inanmır. Bax mən bunu başa düşə bilmirəm. Niyə özünə bu
qədər əziyyət verirsən? Bəllidir ki, onlar informasiya verməklə
və özlərini təbliğ edib, alimlik dərəcəsi almaqla məşğuldurlar.
Fəqət, əsl alim oxuduqlarına inanan, dediklərinə əməl edən
alimdir. Cəmiyyət yalnız belə alimdən faydalana bilər. Fəzlullah
Nəimi kimi!
Biz ona “Şah Fəzl” deyərdik. Çünki o, gerçək şah idi. Onun
şahlığı sübut olundu. Belə ki, nə onu (daha doğrusu onun quru
cismini) güdaza verən Şirvan hökmdarından, nə də onu edam
etdirən Əmir Teymurdan, onların şahlığından bu dünyaya heç nə
qalmadı. O şahların qurduğu dövlətlər, imperiyalar dağıldı. O
torpaqlarda indi hər cürə sərsəri hökmranlıq edir. Fəqət, Şah
Fəzlin yapdığı könüllərə, o könüllərdə qurduğu taxtlara heç bir
şərəfsiz yaxın dura bilməz. Əsl şahlıq odur ki, səni sən
olmayanda sevsinlər. Sənin üzünə tərifləyb, arxanca tüpürməsin-
lər. Sənin hakimiyyətin qorxu və şöhrət üzərində olarsa, sən ha-
kim yox, məhkumsan!
Mən isə, öz şahıma, öz könlümün fatehinə beyət eləmişəm.
Buna görə də zahirdəki şahın təbəələri qul, mən isə azadam!
57
28 hərfi 32-yə çatdırıb, Haqqın, ən gizli sirlərini çözən,
insanı insana dəvət edən, Tanrını kənarda deyil, insanda
axtaran hürufilər tarixin axarını dəyişdilər. Bəşəriyyətə elə
bir hədiyyə verdilər ki, altı yüz il öncə Anadoluya dağılıb,
Hacı Bektaş həzrətlərinin xirqəsi altına girib, qurtulanda da
bu günün daha dəhşətli və qorxunc cəhalətindən gizlənəndə
də onlar, o böyük insanlar insan-Allah vəhdətini hər zaman
yaşatdılar.
Nəsiminin sözü olsun;
Vəhdətin şəhrində seyran eylərəm,
Mən səni cismimdə heyran eylərəm,
Sirrimi adəmdə pünhan eylərəm,
Adəmi həm Həqq, həm insan eylərəm!
“FƏZLHƏQ!”
Fəqət, bütün bunlar tarixdən, məqbərədən, xatirələrdən
ibarət deyil, canlıdır, çağdaşdır. Qanlıqadalı müasir İraq torpaq-
larında bu gün Kəsnezani adı ilə məşhur olan sevgili bir mürşid,
çox güclü bir təriqət yaşayır. Qadiriyyə təriqəti. Onu və onları
xatırlamaq da mətləbi aydınlamamıza yardım edərdi.
ƏBDÜLQADİR GEYLANİ- İNSANDAKI TANRI
Fars dilində “heç kimin bilmədiyi” anlamına gəlir. İraqda
yaşayan Qadiriyyə təriqətinin mürşidi və lideri, çağdaş sufilərin
göz bəbəyi Əbdülkərim Kəsnezanidən bəhs etmək istəyirəm.
Mən burada “mürşid” və “lider” sözlərini təsadüfən ayrı-ayrılıq-
da işlətmədim. Qısa ərz etmək mümkünsə, mürşid təriqətin iç qa-
tında, təkyədə, ruhani hal və məqamların sahibinə deyilir. Mürşid
gizli, çoxluğun tanımadığı birisi ola bilər. Bir də hər hansı təri-
qətin lideri ola bilər ki, onu hər kəs tanıyır və o cərəyanı əksə-
58
riyyət onun simasında görür. Məsələn, 15-ci əsr Azərbaycan
Səfəviyyə təriqətinin lideri Şah İsmayıl Xətai idi. Fəqət təriqətin
mürşidi o deyildi. Bəs kim idi? O şəxs idi ki, Şah Xətai hər həftə
təkyəyə gedərək, onun əlini öpür, bir küncdə oturaraq, gah
“günahkar”, gah “nevniyaz”, gah da “xadim” qismində bulunur-
du (hökmdarı olduğu öz ölkəsinin ərazisində!!!).
Əbdülkərim Kəsnezani həzrətləri isə həm mürşiddir, həm
də lider. Proqressiv dünyada onu hamı tanıyır. Onun elmi,
kəramətləri, mözüzələrlə dolu ruhani fəaliyyəti barədə Ameri-
kanın, Avropanın ən böyük elmi tədqiqat institutları araşdırmalar
aparır. Məsələn, İraqın ucqar bir dağ əyalətində sadə həyat tərzi
keçirən, bəlkə də orta savada belə malik olmayan bu böyük zat
haqqında ABŞ-ın  təsəvvüf araşdırmaları ilə bağlı institutları
neçə illərdir ki, tədqiqat aparır. Tədqiqatların nəticələri isə ma-
raqlıdır. Şəxsən məndə bir neçə saatlıq videoyazılar var ki, o
kadrları Kəsnezani həzrətlərinin icazəsi ilə elə amerikalı alimlər
çəkmişlər. Bəzi agah dostlarıma o səhnələri göstərmişəm. Dəh-
şətlidir, inanılmazdır. Tibb elmi, anatomiya, fizika, onların elmi,
məntiqi nəticələri kadrlara baxdıqdan sonra sual altına gedir.
Təsəvvür edin; Qadiriyyə təriqətinin ənənəvi həftəlik zikr
mərasimi keçirilir. Bu dəfə açıq havada. Dərvişlər birbir gəlib,
ustada təzim edir, sonra isə əllərindəki odlu və soyuq silahlarla
bədənlərinin ən həssah, ölüm gətirən nörtələrinə zərbələr
endirirlər. Qan da axır, göz önündə təbii olan hər şey baş verir.
Ancaq, nəinki ölüm, hətta kiçicik bir maddi zərər toxunmur o
dərvişlərə. Çünki, qadiriyyə sufilərinin yüz illər ərzindəki bu tip
mərasimləri İlahi qüdrətin insan vücudundakı təcəllasının, bir
növ ölməzliyin rəmzidir. Nəsimi də belə etdi. Onun dərisi
59
soyulanda “uf” da demədi. Çünki, ufuldayacaq bir şey yox idi.
Vəhdət və hal məqamında bədənin, yəni nəfsin fəaliyyəti sıfıra
enir. Ağrı-acı, hissiyyat, məhəbbət, nifrət, hamısı nəfsin keyfiy-
yətləridir. Bu, həmin tərki-dünyalıqdır ki, zahirdə insanlardan,
cəmiyyətdən qaçmaqla deyil, insanlarla bərabər olaraq, könüldə,
qəlbdə dünyanı tərk etməklədir. Həzrət Əli nə gözəl buyurub:
“Xalq ilə ol, xalqdan olma!”
Deyirəm bəlkə bizim (eləcə də bütün dünyanın) insan
problemi var? Bu qədər çözümsüzlüyün, qılıncla açılan Qordi
düyünlərinin başında duran səbəb insansızlıqdır bəlkə? Amma
bu, mənim üçün “bəlkə” deyil, gəlinən qənaətdir. Necə ola bilər
ki, öz nəfsi ilə mülaqata girə bilməyən, öz orbitini aşmaq barədə
düşünmək belə istəməyən insanlar milyonların taleyinə hökm edə
bilirlər? Əlbəttə ki, bunu bacarırlar. Fəqət, nəticə göz
qabağındadır. Heç nə öz müsbət və tam həllini tapmayıb! Çünki,
ruh problemi var. Ruha tərəf baxan yoxdur! Bütün müşküllər –
işğal altında olan torpaqlar, maliyyə böhranları, qarşılıqlı iddia-
lar, hər şey, hər şey nəfslə, fərdi və əqli çıxarlarla həll olunmağa
çalışılır. Elə buna görə də həll olunmur.
İnsan problemi var, insan! Sevgisiz qalan, qorxu və şöhrət
üzərində sürünən və yaşadıqlarının adına “həyat” deyən insan!
Elmi yöndən hərtərəfli açıqlamalara talib olan, həddindən artıq
mütərəqqi, beynəlxalq təşkilatlardan qrant almaq istəyənlərin
diliylə desək, demokratik və tolerant olan ürfan və təsəvvüf həm
fərdi, həm də toplumsal olaraq, bu gün insanın və insanlığın ən
böyük ehtiyacıdır. Biz buna əminik.
YA (R) ALLAH!
60
Mənə belə gəlir ki, bütün müraciətlər təmənnalıdır. Ən
gözəl müraciət sevgidəndir, amma o da bir təmənnadır. Biz
“təmənna” deyərkən elə həmişə maddi şeyləri düşünürük. Bəlkə
ən halal təmənna elə mənəvi təmənnadır?
Beləliklə, insan oğlu təbiətə baxıb heyrətlənəndən, daha
sonra müxtəlif işarələr, ilham və həvalələr, ən nəhayət isə elçilər
vasitəsi ilə Allahın varlığını duyandan bəri Ona üz tutdu. Ona
müraciət etdi. Ondan cavab gözləyərcəsinə müraciət etdi.
Dərdlərini, sevinclərini, şikayətlərini, şükrlərini ən tez və gözəl
bir biçimdə Onunla paylaşdı. Maraqlıdır, insan duasının,
istəklərinin Onun tərəfindən qəbul olub-olunmadığını haradan
bilir? Bu dərin və məchul ehtimalı haradan alır? İndi deyəcəklər
ki, bir şey istədikdə, bir şeyə niyyət elədikdə və o istək, o niyyət
baş tutduqda insan “dualarım qəbul oldu” deyir, baş tutmadıqda
əksini bəyan edir. Məsələ burasındadır ki, istəklərin, niyazların
Allah dərgahı deyilən məqamda qəbul görüb-görməməsi hər
insanın hiss edəcəyi, duyacağı bir şey deyil. İnsanlar yanılır.
Özlərinə sərf edən tərzdə bu məsələləri dilə gətirirlər. Təsadüfi
deyil ki, Allah-Təala Cəbrayıl əleyhissəlamın diliylə sonuncu
kitabda buyurur ki, “yaxşı şeyləri biz sizə verirk, pis şeyləri
özünüz qazanırsınız”. Bu, əlbəttə ki, hökmdür. Fəqət uca
Tanrının diktator olmadığını (Ziqmund Freydin əksinə desək)
nəzərə alaraq, bunun bir bildiri, bir tanıtma olduğunu düşünsək
belə, bu ayə çox düşündürücüdür. Belə çıxır ki, başımıza gələn
bütün işlər bizim yozumumuzla, bizim tərifimizlə dilə gətirilir.
Əslində biz bizə sərf edəni düşünürük. Yuxarıdakı ayədə Allah
“yaxşı” “pis” kəlmələrini işlədərkən, maddi-fiziki yaşam
xoşbəxtliyini “yaxşı”, əksini isə “pis” adlandırmır. Belə olsaydı,
nə İlahi ədalət, nə də İlahinin özünə ehtiyac qalardı. Məsələ bura-
sındadır ki, yaxşı və pis olan hadisələr, nəsnələr Allahın istəyi
(daha doğrusu görmək istədiyi, məqbul gördüyü) üzərində
gerçəkləşən əməllər və yaxud əksinə, Onun müstəvisindən
kənarda baş verənlər özbaşına işlərdir. Tutaq ki, bir ata öz
oğlunun əyyaş, kütbeyin, haramxor olmasını fəlakət hesab etmir,
61
amma onun qəfil ölümünü böyük fəlakət sayır. Niyə? Ona görə
ki, həmin oğul kütbeyinliklə, haramxorluqla atasına maddi
məmnuniyyət gətirirdi? Deməli, insan özünə sərf edəni qəbul
edir, etməyəni isə qəbul etmir. Allah isə insan deyil! Onun
nizamı, qanunları, cazibəsi insanların naqis istəklərinin və
qorxularının üzərində qurulmayıb.
Elə fundamental dinin özündə yer alan və Allahın son çarə
olaraq insanlara sunduğu cənnət müjdəsi və cəhənnəm vədi
insani istək və təmənnalara hesablanıb. Halbuki, Allah sevilməyi
istər! Çünki, Özü də sevir!!
Allah eşqiylə ömür sürənlər Ondan gələn hər bir şeyin
Ondan gəldiyini bilirlər. Qaranlıqda işığı, işıqda isə qaranlığı
gözləyirlər. Onlara nə cənnətin bulaqları, huriləri, nə də
cəhənnəmin qır qazanı, zəqqum ağacı maraqlı deyil. Onlar Onun
özünü istəyirlər. Bu sevgi yuxarıda bəhs etdiyimiz müraciət
formasında da özünü büruzə verir. Bəndələr “Ya Allah”
deyərkən,  aşiqlər “Yar Allah” deyir. Yar kimdir? Kim olacaq?
Yüz ilə yaxındır ki, şəxsən bizim əlimizdən alınıb, maddi,
şəhvani dona bələndirilən Xudavəndi-aləmin ta kəndisidir! (Ata
dilimizi sevməyənlər məndən inciməsinlər. Mən bəzi kəlmələri
Türkiyə türkcəsində deyil, dədə-baba türk dilində Nəsiminin,
Xətainin dilində işlədirəm) Degilsən çoxdan ey gərdun, cahan
seyrində yoldaşım, Hola xəm olsa qəddin, səndən artıqdır
mənim yaşım.
Böyük Füzuli görün nə deyir; Məlumdur ki, Yer əyridir,
yəni kürədir. Füzuli iddia edir ki, baxmayaraq, gərdunun
(dünyanın) qəddi əyilib, ancaq mənim yaşım ondan çoxdur.
Yəni, dünya yox ikən, mən vardım. Sonra deyir ki,
Mənə manənd bir divanə surət bağlamaz, guya,
Qələm sındırdı təsvirim, çəkəndən sonra nəqqaşım.
Yəni, Allah (nəqqaş) mənim (insanın) surətini çəkəndən
sonra öz qələmini sındırdı!!! Çünki, özünə “yar” yaratdı!
YAR ALLAH, HU!
62
I FƏSİL
OZAN AŞIQ YARADICILIĞINDA
TƏSƏVVÜFƏ ÜMUMİ BAXIŞ
Ümumtürk ədəbi və elmi qaynaqlarında ürfan və
təsəvvüf
İnsan düşüncəsinin metafizik qatlarında yatan yaradan və
yaranan münasibətlərini dərk etmək istəyi ilkin yaranışdan bu
günə qədər səngiməmişdir. Bu meyl müxtəlif zamanlarda
müxtəlif tərzlərdə insan təfəkkürünü məşğul etmişdir. İnsan oğlu
bu şiddətli istəyə gah mifoloji, gah dini, gah da elmi don
geydirmişdir. Hər zaman “Tanrı yaratmaq” fikri insanın mənəvi
ehtiyaclarının ödənməsində şüuraltı bir əhəmiyyətə malik
olmuşdur. İnsan öz qəlbindən, öz ağlından, öz ruhundan çıxardığı
inam və sevgi enerjisini zaman-zaman əşyaların, təbiət
ünsürlərinin, hətta canlıların üzərinə yönəltmişdir. O, bu gücün
özünəməxsus olduğunu beyninin dərin qatlarında anlasa da,
kənar bir qüvvəyə ehtiyac hər an onu təqib etmişdir. Nə teizm, nə
də ateizm əslində mütləq həqiqəti ifadə edə bilmir. Bütün
peyğəmbərlərin, övliyaların, seçilmiş fərdlərin apardıqları qeyri-
adi mücadiləyə, səmavi kitabların insan iradəsindən asılı
olmayan mütləq yaşarılıq keyfiyyətlərinə baxmayaraq, bəşəriyyət
ən müxtəlif şəkillərdə qutsal bir gözləmə əndişəsindədir.
Monoteist və poluteist dinlərin nümayəndələri hansısa bir
xilaskarın zühurunu, insanpərəstlər qeyri-müəyyən bir ədaləti,
kommunistlər isə ümumbəşəri devrimi, bütün dünyanı xilas
edəcək inqilabı gözləyirlər.
63
Antik fəlsəfədə də bu belə idi. Əxlaqı kateqoriya cəmiy-
yətin dönüş nöqtəsi sayılırdı. “Aristotel etikanı ruh haqqında
təlimlə dövlət haqqında təlimin arasına qoymuşdu” (162, 27).
Nəticədə, insan xilas olmaq istəyirdi. Mif anlayışı da bu inancdan
doğmuşdu. Bu inanc isə istər-istəməz insan şuurunu fəlsəfi
çalarlarla zənginləşdirirdi. “Fəlsəfənin nə vaxt və necə meydana
gəlməsi məsələsi də ilk dünyagörüşün forması olan mifologiya
ilə əlaqədardır” (93, 95). İlkin fəlsəfənin yaranış qayəsində isə
qeyd etdiyimiz kimi, inanc, yəni İlahi bağlantıya olan güclü meyl
və ehtiyac yatırdı. “İnanc təməlində yaranmışların ən mükəmmə-
li insandır. Kainatdakı bütün həqiqətlərin təməli insanda top-
lanmışdır. Allahın isim və sifətləri ən mükəmməl şəkildə insanda
təcəlli etmişdir. Ancaq şüur və iradəni istifadə edib etməməyə
bağlı olaraq insan, ən aşağı mərtəbədən ən yüksək mərtəbəyə
(əsfali-safillidən əlayi-illiyyinə) qədər yer dəyişdirə bilər” (179).
Alimlərdə imanın, dindarlarda isə elmin əksikliyi hər iki
tərəfdə dərin cəbhələşmə yaratmışdır. Alimlər heç də bütün
tərəflərini görüb dərk edə bilmədikləri reallıq mənzərəsini
dindarların inadcıl iddialarına, günah və savabdan ibarət bəsit
dünyalarına qarşı qoymuşlar. Təsəvvüf anlayışı bu uçurumu
qapada biləcək yeganə nəsnədir. “Həqiqətdə bu elmin adı Qəz-
zalidə açıq bir şəkildə göründüyü kimi, “batini fiqh”dir. Bu
yanaşma tərzi İslam elmləri ənənəsində təsəvvüfün ilk yerini
alma təşəbbüsünün nəticəsi idi” (174).
Bu arada dini qaynaqlara elmi don geydirmək istəyən
gülünc nəzəriyyələrə də rast gəlinir. Dini və hətta İslam dinini
qəbul etmiş tanınmış dünya alimlərinin bütöv şəxsiyyətləri də
səmimi təsir bağışlamır. Belə ki, onlar öz elmi kəşflərini heç
64
vəchlə İlahi başlanğıca bağlaya bilmirlər. Dindarlıq onların
əxlaqi, hissi əqidəsi, şəxsi keyfiyyətləri olaraq qalır. Nəticədə
elmi yeniliklər bəşəriyyətin mənəvi qurtuluşuna, dini iddialar isə
onun əməl və inkişafına ciddi və müsbət təsir göstərə bilmir. Bu
fikir təkcə Qərbdə formalaşıb, bu gün də dünya elminin aparıcı
gücü olan alim və elmi kəşflərə aid deyil. Hətta orta əsr Şərq
alimlərinin əsərləri də İlahi başlanğıcı təyin edə bilmir.
Qərblilərdən fərqli olaraq, onlar əsərlərinin sonunda ənənəvi
olaraq, “Hər şeyin düzünü Allah bilir” kimi ifadələrlə kifayət-
lənmişlər.
Orta çağ müsəlman Şərqinin böyük alimi Xacə Nəsirəddin
Tusi yazır: “İnsanın mənəvi ehtiyacları, mənəvi qüvvələri, ka-
malı, fəzilətlərinin şərafəti – fikir, əql, şüur, iradə vasitəsilə təmin
və idarə edilir. İnsanın xoşbəxtlik və bədbəxtlik açarı, kamillik
və naqislik sükanı onun ağıl və iradəsinin ixtiyarına verilmişdir.
Əgər düzgün, ardıcıl, məqsədəuyğun, müstəqim xətlə (ən qısa
yol ilə) hərəkət etsə, tədriclə elm, mədəniyyət, bilik və hikmətə
yiyələnsə, təkamülə qadir olan fitri istedadı hədləri aşaraq onu
bir mərtəbədən başqa bir mərtəbəyə, bir dərəcədən o biri
dərəcəyə yüksəldər, düppədüz gətirib, arzu elədiyi məqsədə, İlahi
nurun şəfəq saldığı ali məqama çatdırar və Allahın yaxın
adamları cərgəsinə daxil edər…” (101, 53)
Şərq mütəfəkkirləri ağlın, məntiqin özünün də İlahi
başlanğıcın bəhrəsi olduğunda israr etmişlər. Tədqiqatçı
Ş.Zeynalov məşhur Əl-Kindinin fikirlərini şərh edərək yazır:
“Əl-Kindiyə görə, hisslər ayrı-ayrı cisimlərin formasını, əql isə
bütövlükdə bunların cinsini, növünü, yəni mənəvi formalarını
qavrayır. Maddi aləm duyğularla, mənəvi aləm isə əqllə
65
qavranılır. Əql isə dörd hissədən ibarətdir: 1) mövcud olan hər
şeyin əsli və səbəbi, daim fəal olan əql. Bu əzəli əql-Allahdır. 2)
İnsanın təfəkküründə də bir qüvvə kimi mövcud olan əql. 3)
İnsanın təfəkküründə məlakə halında yaşayan əql. 4) Təfək-
kürdən xaricdə istəyi, əməli həyata keçirməyə yönəldilmiş əql.
Əl-Kindiyə görə, bu əql forması insanın fəaliyyətində özünü
təzahür etdirir. Əqlin qüvvətdən fəaliyyətə keçməsi ilk səbəblə
bağlıdır, yəni əsil əql Allahdan gəlir” (107, 260). Lakin,
vurğuladığımız kimi, bunlar nəticədə elmdir. Elm isə, Tusinin də
Əl-Kindinin də simasında təmsil olunduğu üzrə inanc və
bağlantıdan daha ziyadə, nəticəsi qeyri-müəyyən olan gerçəkliyə,
yəni, reallığa, materiyaya istinad edir.
Şərqin əksər elm adamlarının tərtib etdikləri “böyük insan”
nəzəriyyələri elm, əxlaq və hikmət üzərində qurulmuşdur. Çünki,
bu keyfiyyətlərin, belə ifadə etsək, elmi-nəzəri izahı mümkündür.
Tanınmış filosof A.Şükürovun əsərində oxuyuruq: “Mono-
teizm, dualizm, panteizm və s. dünyagörüşü ifadə edən təlimlər
varlığa baxışa, onun cisimləri arasındakı münasibətə görə
müəyyənləşdirir. Kreatsionizmə (Allahın dünyanı heçdən xəlq
etməsi haqqında nəzəriyyə) əsaslanan ideoloqlar, o cümlədən
ortodoksal və müxalifətçi sxolastlar, mötədil sufilər monoteist-
dirlər. Vacib varlıq ilə mümkün varlığın yanaşı mövcudluğunu
iqrar edən Şərq peripatetikləri dualistdirlər. Allah ilə insanın
substansional vəhdətinə inanan ifrat sufi mütəfəkkirləri pan-
teizmə meyl edənlərdir” (92, 191). Bu da materialist bir baxışdır.
Bu kimi alimlərin fikirləri heç şübhəsiz ki, çağın və məkanın,
materiyanın varlığı üzərində qurulmuş birtərəfli bucağının
altından çıxa bilməmişdilər. Beləliklə, ruhani alimlər fakta,
66
sübuta, materialist mütəfəkkirlər isə mümkün varlığın və qeyri-
bəşəri iradənin mövcudluğuna həvəssiz yanaşırdılar.
Eşq və ürfan isə Şərqdə deyildiyi kimi, “qal” deyil, “hal”
mərtəbəsində qərar tutmuşdur. “Qal” sözü ərəbcədəki “qalə”
yəni, danışmaq, türrəhat, söz-söhbət, elm anlamındadır. “Hal”
kəlməsi isə ruhun məkanına daxildir, ağılüstü, məntiq ötəsi,
elmin xaricində olan bir şeydir. “Hal” haqqında məşhur Türk
alimi Ə.Gölpınarlı belə qeydlər verir: “Hal, lüğətdə keçmiş
zamanın sonu, gələcək zamanın ilkidir; yəni, içində olduğumuz
zamandır. Təsəvvüfdə termin olaraq, salikə bir nəşə, bir sıxıntı,
yaxud zikr, yaxud da gözəl bir səs, bir nəğmə vasitəsilə meydana
gələn mənəvi bir zövq gəlməsi mənasındadır; fəqət bu, istəyərək,
diləyərək olmaz, özlüyündən olur və bu zövq, nəşə, sıxıntı,
cazibə halında salikə, sufilərə görə bəzi sirlər açılır. Hal gəlib
keçər; salikə mal olur, salik o halı özünə mal edərsə, “məqam”
adını alır” (120, 41). Bu, özünəməxsus tərifdən göründüyü kimi,
hal istəyərək, iradə edərək gəlməz. Halı verən lazımdır. Halın öz
mənbəyi vardır. Bu mənbə mürşiddir. “Mürşid” sözü ərəbcədən
“irşad edən” mənasında, yəni, rüşd verən, xilas edən anla-
mındadır. Lakin mürşid, müəllim deyil. Çünki hal da qal deyil.
Dediyimiz kimi, qal elmdir. “Müəllim” sözünün bir kökü də
“elm”ə dayanır. Qal məhz, insani təlimin elm qatına şamil edilir.
Hal isə insani təlimin eşq mərtəbəsinə daxildir. Elmi müəllim,
eşqi mürşid təlim edər. Elmi insan özü öyrənə bilər, müəl-
limlərini özü axtarıb tapa bilər. Eşq isə insana kənardan gəlmə
bir keyfiyyətdir. Elmin binası istedad və zəhmətdir. Eşqin təməli
isə yoxluq (bu “yoxluq”dan məqsəd zahiri, görünə bilən istinad-
ların olmamasını ifadə etməkdir), gözlənilməzlik, məntiqüstü
67
lütflərin toplusudur. “Eşq tanımlamalarında bütün mütəsəv-
vüflərin ittifaq etdikləri xüsuslardan biri, onun sərhədsizliyidir.
Eşqi “sahilsiz bir dəniz, boşluqda bir ümman” olaraq dəyər-
ləndirən tanıtmalar, bu sərhədsizliyi çox gözəl ifadə edər” (166).
N.Tusi başqa bir əsərində – “Övsafül-əşraf”da bənzər izahları
verir: “Vəhdətdə salik ilə süluk, seyr ilə məqsəd, tələb ilə talib və
mətlub yoxdur. “Hər şey məhvə məhkumdur”. Bu sözün isbatı və
izahatı da yoxdur, təsbit və isbat isə qarşılıqlıdır. Kəsrət bundan
başlanır. Burada təkzib ilə isbat yoxdur, təkzibin təkzibi və
isbatın isbatı da yoxdur. Ona fəna deyərlər. O, yoxluğun
başlanğıcıdır” (102, 33). Məhz elə bu xüsusiyyətlərinə görə, Şərq
fəlsəfəsi, Şərq insanı qərblilərdən əfkar və duyğular baxımından
xeyli dərəcədə fərqlənir. “İbn Ərəbidə daha çox bilinib tanınan
vəhdəti-vücud anlayışı, Allahdan başqa varlıq olmadığının idrak
və şüuruna sahib olmaqdır” (180). Türkiyəli düşüncə insanı
C.Meriçin qeydlərində oxuyuruq: “İrfan coğrafiyası da iki
hissəyə ayrılmışdır. Birincisinin mədəniyyəti müqayisəyə, ikin-
cisinin isə çalğıya, musiqiyə söykənir. Avropada mədəniyyətin
başlıca vasitəsi ağıldır, Asiyada coğqunluq” (65, 138). Təsəvvüf
əslində tam mənası ilə bir İslam mədəniyyətidir. Onun keçdiyi
tarixi proses də bunu deməyə əsas verir. “İslam mədəniyyətinin
ən önəmli mövzularından biri də Təsəvvüf anlayışıdır. Təsəvvüf
cərəyanı, Suriyədə H. 2-ci əsrdə ilk zaviyəni quran Kufəli Əbu
Haşimdən sonra, Sufyani-Sərvi (öl. 875), Misirli Zun-Nun (öl.
860), Xorasanlı Bayəzid Bistami (öl. 87-55), Həllac Mənsur
(875-922), Cüneyd Bağdadi tərəfindən yayılmış, Əbül Qasim
Əbdül Kərim Küseyri (öl. 1073) tərəfindən də əhlisünnət
inancına isbata çalışılmışdır. Daha sonra Qəzzali (1058-1112),
68
Sührəverdi, Əbdülqadir Geylani (1076-1166) kimi məşhur
isimlər və daha yüzlərlə mütəsəvvüf, bu cərəyanın təşəkkül
tapmasında mühüm rol oynamışlar” (131,13).
Kiçik bir haşiyə çıxaraq, onu da qeyd etmək istəyirik ki, bu
fəlsəfi təlimin kökü, bəzi tədqiqatçıların fikincə, İslamdan çox-
çox öncələrə gedib çıxır. Məsələn, məşhur şərqşünas A.Nikolson
belə yazır: “Təsəvvüf baxışları ilə vedanta sistemi arasında
bənzərliklər olduğu açıqdır. Fəqət təsəvvüfün vedantalardan
alınıb-alınmadığını təsbit etmək ancaq tarixi əsasları diqqətə
almaqla mümkündür” (178).
Mövlana Cəlaləddin Rumi yazır: “O sevgilimi, yəni Allahı,
gərək o qədər çox axtaram ki, onu tapmaq üçün o dərəcədə bol
qeyrət sərf edim ki, ən sonda onu axtarmağın gərəksiz olduğunu
anlayım! Bu ilahi sirri görən kimdən anlaya bilərəm?!
Mənalar aləmini seyr etmədən, orada dönə-dönə dolaş-
madan Onun mənimlə birlikdə olmasının sirlərini, hikmətlərini
könlümün qulağıyla axı necə eşidə bilərəm?! Ona bu həqiqətləri
necə anlata bilərəm?! Yəni, “Harada olursunuzsa olun, Allah hər
zaman yanınızdadır, çünki sizi yaşadan heç vaxt ondan qopa
bilməz!” ayəsini onda necə anlaya bilərəm?” (82, 35).
“Məsnəvi”nin girişində Mövlana deyir:
Dinlə neyi, gör necə hekayətlər söyləyir,
Ayrılıq həsrətindən şikayətlər eyləyir (81, 19).
XX əsr Türk dünyasının ən böyük şairlərindən biri Nəcib
Fazil Kısakürək iki misralıq tamamlanmış şeirində eynilə
Mövlananın ney səsindəki vəhdət fəlsəfəsini çox gözəl bir dildə
anladır:
69
Ben o kutsi nefesin üfledigi kamışım,
Ses onun, ben imzamı atmışım, atmamışım (123, 104).
Mövlana kimi ürfan dahiləri xalq arasında təkcə bir şair,
alim olaraq deyil, ən əsası övliya, pir olaraq anılmışlar. “Bütün
vəlilər Peyğəmbər əfəndimizin yolunda yürüyərək, xalqı irşad
etməyə qeyrət sərf etmişlər” (168). Məsələn, elə Mövlananın özü
əsrlər keçməsinə baxmayaraq, bu gün də xalq arasında öz qüdsi
və toxunulmaz yerini qoruyub saxlayır. Buna maraqlı bir misal
olaraq onun türbəsi haqqındakı çağdaş inancları göstərmək olar.
Türkiyəli bilim adamı Dr. Ərdoğan Ərol məqaləsində yazır:
“Vətəndaşlar arasında isə Mövlana, onu ziyarətə gələni üç dəfə
çağırır. Yeddi dəfə gələn yarım hacı olur, şəklində sözlər
söylənməkdədir” (124, 282).
Təsəvvüf dünyagörüşündə Allah düşüncələri fərqli, dərin və
şəriət qəliblərinin kifayət qədər eşiyində olan bir anlayışdır. Buna
misal olaraq, övliyalar sultanı adını almış böyük arif Əbdülqadir
Geylaninin “Fütuhul-qeyb” əsərindəki bu fikirlərdən istifadə et-
mək olar: “Allah hardadır” desən, onu məkanla tələb etmiş olar-
san. “Allah necədir və nə cürdür” desən, Onu necəlik və şəkillə
tələb etmiş olarsan. Onun haqqında “nə zaman?” deyərsən, Onu
zaman qavramı ilə qəbul etmiş olarsan...” (172).
Lakin, vəhdəti-vücudun nə demək olduğunu anlamaq üçün
aşağıdakı mərhələli sxemə nəzər salmaq mümkündür. Vəhdət
anlayışı iki cürdür. Bunlardan biri, insan vücudunun, ruh, bədən,
nəfs, zəka, idrak, ağıl, şüur da daxil olmaqla, çoxlu sayda kom-
ponentin seyri-süluk məqamına doğru vəhdət halında birləşməsi,
digəri isə, Haqqla, Allahla insan ayrılığının yox olduğu, ariflərin
70
dilində deyildiyi kimi, “fənafillah”, “Allahda yox olma” dərəcə-
sidir. Vəhdətin təsəvvüfdəki təsnifatı belədir:
1. Kəsrəti-vücud
2. Kəsrəti-mövcud
3. Vəhdəti-vücud
4. Vəhdəti-mövcud
5. Şuhud
Kəsrət çoxluqdur, bir anlamda ikilikdir. Bu ayrılıq, yəni
kəsrət həm vücudun, həm də mövcudun içindədir. Vücudundakı
vəhdətə yetişməyən, mövcudiyyətdəki vəhdəti də anlaya bilməz.
Qısa ifadə etsək, vücudun vəhdəti əslində mövcudiyyətin vəhdəti
deməkdir. Bunun başlıca səbəbi insan amilidir. İnsan, kainatın
əşrəfi, yaradılmışların ən üstünüdür. Qurani-Kərimdən gələn
“Əhsənüt-təqvim” ifadəsi də məhz insana şamil edilmişdir. Yəni,
uca Tanrı buyurur ki, “biz insanı ən gözəl biçimdə yaratdıq”. Bu
yaradılışın qayəsi əlbəttə ki, fərqli mərtəbələrdə fərqli anlamlar
daşıyır. Məsələn, şəriət mərhələsində, yəni, İlahi mövcudiyyətin
ehkam, qanun, insanın isə yalnız ibadətə qadir ola bildiyi (insan-
Allah münasibətləri müstəvisində) bir dönəmdə əlbəttə ki, kəsrət,
yəni, ikilik, çoxluq mövcuddur. Buna rəğmən iman və ibadət
ürfan əhli tərəfindən hər zaman qüdsal tutulmuşdur. Tanınmış
Türk ilahiyyatçı alimi Seyfəddin Yazıçı “Temel dini bilgiler”
adlı əsərində yazır: “İman açıqda yanan bir lampaya bənzər.
Lampanın sönməməsi üçün şüşəni fənərlə qorumaq gərəkdir.
Əgər bu şəkildə qorunmaz, açıqda yanmağa davam edərsə, xəfif
bir küləyin təsiri ilə sönə bilər. İman da qəlbimizdə yanan bir
işıqdır. Onun qoruyucusu ibadətdir” (132, 29). Ürfani qatlarda
isə insanın yaradılışı Allahın “özünü ifadə”, hətta özünü tanıtma,
71
göstərmə qayəsini və məqsədini daşıyır. Məşhur “Ənəlhəq”,
“Mən Allaham” formulu da elə buradan meydana çıxmışdır.
Klassik ədəbiyyatın demək olar ki, bütün nümayəndələrində biz
bu fikrə rast gəlirik. “Ənəlhəq”in yayqın olduğu hürufilik
cərəyanı haqqında K.Bünyadzadənin məqaləsində oxuyuruq:
“Hürufulik fəlsəfəsində bir neçə vacib ana diqqət yetirək.
Əvvəla, Tanrı bir Yaradan olsa da, öz Yaratdığı ilə ayrı deyil,
hətta eynidir və onlarla eyni mahiyyətə malikdir və bu mahiyyət
mistik xarakterli olsa da, maddidir. İkinci tərəfdən, Mütləq
Həqiqətin dərki üçün insanın təfəkkürü təbiətin fövqünə qalxmır,
əksinə, maddənin özünə nüfuz etməli olur, çünki bu həqiqət onun
4 ünsüründəndir. Nəhayət, insan hər şeyi – 4 ünsürü və bununla
da, Tanrının özünü də ehtiva etdiyindən hər şey insandır nəticə-
sinə gəlmək mümkündür” (23, 154).
Hətta ən az tanınan şairlər belə “Ənəlhəq” düsturunu o
qədər israrlı və cazib bir şəkildə bəyan etmişlər ki, insan heyrətə
gəlir. Buxaralı Şeyx Əhməd İlahi Əfəndinin mənzuməsində
oxuyuruq:
Ey könül, mərdanə gir dərdü bəla meydanına,
Yol əriysən girməgil nəfsü həva meydanına.
Olmadan Mənsur “Ənəlhəq” demə kim, təqliddir,
Əhli-təhqiq olmadan girmə Xuda meydanına (126, 58)
Yuxarıdakı mərhələlərdən göründüyü kimi, son olaraq
“şuhud” mərtəbəsi gəlir. Şuhud görmək, şahid olmaqdır. Nəyə?
Əlbəttə ki, həqiqətlərin ən üstünü və üstünlərin ən gözəli olan
Allahın camalına! Türkiyəli tanınmış tədqiqatçı Dr. Səlcuq
Əraydın “Təsəvvüf və təriqətlər” adlı kitabında yazır: “Cüneyd
72
Bağdadidən təsəvvüfün nə olduğu soruşulduğu zaman o:
“Təsəvvüf bir haldır ki, hər zaman qul ilə bərabərdir” demişdir.
Buna; təsəvvüf hər zaman qul ilə bərabər olan bir haldır da deyə
bilərik. “Bu hal Haqqın sifətinin təcəllasıdır, yoxsa, xalqın
vəsflərindənmidir?” sualına da Cüneyd: “Sifət olaraq Haqqın,
şəkil olaraq da xalqındır” cavabını vermişdir” (116, 39).
Yuxarıdakı fikirlər əlbəttə ki, təsəvvüf və ürfan qaynaqla-
rında bol-bol şərh edilmişdir. Klassik ədəbi nümunələrdə də hət-
ta, mənzum, amma nəzəri şəkildə təriqət və mərifət mərhələlə-
rinin mətləbləri geniş şərh olunmuşdur. Məşhur arif Şeyx
Mahmud Şəbüstərinin “Gülşəni-raz” adlı mənzuməsi belə
əsərlərdəndir. Sırf ürfani mətləbləri hətta lüğət şəklində təqdim
edən, lakin müəllifi bəlli olmayan məşhur bir əsər də “Mirati-
üşşaq”dır (“Aşiqlər aynası”). Bu tip yazılı nümunələr təsəvvüf və
ürfan haqqında kifayət qədər bilgi əldə etməyə imkan verir.
Lakin yuxarıda da qeyd etdiyimiz kimi, təsəvvüf, ilk öncə,
bir yaşam tərzidir, yəni, dolayısı ilə dərvişlikdir. “Dərviş” sözü
farscadan “qapı qulu”, “qapıda oturan” mənalarını verir. Bu
“qapı” mürşid ətəyi, pir məqamı, Haqq qapısıdır. Bununla
əlaqədar bir məsələyə də toxunmaq istərdik ki, xüsusilə əski
Sovetlər Birliyinin ideoloji qalıqları olan təfəkkür tərzlərində,
yəni o dövrün yadigarı olan məmləkətlərdə məlum təbliğat nəti-
cəsində dərvişlik anlamı sanki bir növ dilənçilik, bəzən də
fırıldaqçılıq mənalarında yozulmuşdur. Bu cür tərbiyə və təbli-
ğatların izi və təsiri heyf ki, asanlıqla silinib gedənə bənzəmir.
Azərbaycanda son 100 ilə yaxın bir müddətdə dərviş adı ən çox
Abşeron zonasında, Bakı kəndlərində məşhur olaraq qalmışdır.
Fəqət bu, gerçək anlamdakı dərvişlik deyildir. Abşeron dərvişləri
73
sadəcə qəsidəxan, mərsiyəxan, məclis adamlarıdır. Ən başlıcası
isə, Bakı dərvişləri ürfan əhli, təsəvvüf ərbabı deyillər. Onlar şiə
məddahlarından heç nə ilə fərqlənmirlər. Şiəlik isə ruhani
təkamül cədvəlinin “şəriət” mərtəbəsində qərar tutmuşdur.
Təsəvvüf isə, adından da göründüyü kimi, təriqət və mərifət qat-
larının zahiri təcəllasını ifadə edən bir anlayışdır. Azərbaycan
xalq yaradıcılığının müxtəlif nümunələrində isə biz təriqət
dərvişliyinin aydın izlərinə rast gəlirik. Məsələn, Ağbaba
tırınqılarının birində deyilir:
Göy-göy dolanıram, gəzirəm düzü,
Eldə seçiləni, bədir ay üzü...
Əlimdə bərəkət, bolluq, ruzu,
Abdalam, dərvişəm, sofuyam, buyam (100, 41).
Bax elə əsil sufi dərvişlik budur. Dediyimiz kimi, digərləri
rövzəxan və şiəliyin bədii təbliğatçılarıdır.
Belə ki, Yaxın və Orta Şərqdə yalnız sufi təriqətlərinin
nümayəndələrinə dərviş deyilib. Şiəlik isə heç bir vəchlə sufilik
deyil. Şiəlik də, sünnilik də məzhəbdir. Sufilik isə məzhəb yox,
təriqətdir. Məzhəb, qeyd olunduğu kimi, şəriət mərhələsinin
elementidir. Bəzən tarixçilər tərəfindən ya qəsdən, ya da
bilgisizlik ucbatından, məsələn, “sufi-şiə cərəyanı” kimi yanlış
ifadələrdən istifadə olunmuşdur. Bu fikir həm fəlsəfi, həm
məntiqi, həm də tarixi-siyasi baxımdan belə kobud səhvdir.
“Dərviş” sözünün, yuxarıda qeyd etdiyimiz hərfi mənası
yalnız onun zahiri anlamını ifadə edir. Əslində isə ürfani bir
termin olaraq “dərviş” sözü daha çox batini mənaları əks etdirir.
Belə ki, D-dünya, R-riya, V-varlıq, İ-yalan, Ş-şəhvət formasında-
kı kodlaşdırma (burada ikinci hərf olan “ə”, ərəb əlifbasında qısa
74
sait olduğu üçün yazılmır. “İ” hərfi isə ərəb qrafikası ilə “ye”
hərfidir ki, bu da yalan sözünün baş hərfidir) məhz bu qavramın
batini qatını kodlaşdırır. Səlcuq Universitetinin (Konya) müəl-
limi Dr. M.Çıpan Mövləvi dərvişləri barəsindəki məqaləsində
yazır: “Dərviş” sözü ibarət olduğu dal, ra, vav, ye və sin
hərflərinin simvolik olaraq ifadə etdiyi dünya, riya, varlıq, yalan
və şəhvətdən özünü uzaq tutan insan mənasındadır. Sadəcə
Allahın fəqiri olan və Ondan başqasına ehtiyac duymayan, dün-
yanın minnəti altına girməyən və qənaətcil insanlar olan Mövlə-
vilər ruhi kamillikləri, fikri incəlik və təkamülləri, sənət qabiliy-
yətləri ilə birlikdə təmizlik və mənəvi zənginlikləri ilə də
diqqətləri üzərlərinə çəkmiş və sosial həyatı yönləndirmişlər”
(27, 19).
Bütün bu fikirlər təsəvvüfün həqiqətən də bir yaşam tərzi,
eşq ilə ağılın, ruhla bədənin, təfəkkürlə şəxsi həyatın, hal ilə
qalın bir arada, vəhdətdə və münaqişəsiz olduğu qənaətinə gətirib
çıxarır. Elə məşhur “kamil insan” formulu da əslində bu deyi-
lənlərə əsaslanır. Kamil insan təkamülə yiyələnmiş bir varlıqdır,
hər zaman mücadilə verən bir insandır. Bu mücadilənin feyzi və
mahiyyəti nəfs riyazəti, batini və zahiri paklıq, hünər və elmlərə
yiyələnmə, dünyanı və Allahı ağılla, məntiqlə deyil, eşq və halla
dərk etməkdir. Təsəvvvüfdə halın mənbəyi və əsas səbəblərindən
biri olan sufi zikrləri barədə Türkiyəli ilahiyyatçı Yazıçıoğlu
Əhməd Bican “Ənvarul-Aşiqin” – “Haqq aşiqlərinin nurları” adlı
əsərində bu qeydləri verir: “Allahı zikr etmək yeddi qisimdir:
Bir: Göz zikridir, ağlamaqla olur
İki: Qulaq zikridir, Haqqın hökmlərini eşitməklə olur
Üç: Dil zikridir, həmd və səna ilə olur
75
Dörd: Əl zikridir, verməklə və comərdliklə olur
Beş: Ayaq zikridir, qeyrət və çalışma ilə olur
Altı: Könül zikridir, qorxu və ümidlə olur
Yeddi: Can zikridir, təslim və rica ilə olur.
Bəzilərinə görə zikr dörd cürdür:
Bir: Dil zikridir
İki: Könül zikridir
Üç: Ruh zikridir
Dörd: Sirr zikridir” (133, 391).
Sufi dərvişliklə bağlı çox yayılan tərki-dünyalıq məsələsi də
düzgün təhlil olunmur. Bəzi tədqiqatçılar bu məsələyə birtərəfli
və bəsit yanaşmışlar. Müasir dövrün araşdırmaçılarından
M.Hacıyeva və M.Rıhtımın birgə yazdıqları əsərdə bu sətirlərə
rast gəlirik: “Zahid və mütəsəvvüflərin ən qabarıq özəlliklərindən
biri tənha yaşamağı üstün tutmaları və Haqqla olmaq üçün xalq-
dan ayrı yaşamağa əhəmiyyət vermələridir” (43, 158). Bu fikir
əlbəttə ki, zahirən həqiqətə bənzəyir. Əslində isə, təsəvvüf ərbabı
mərifət əhli olaraq, bütün mənəvi zənginliklərini xalqla paylaş-
mışlar. “İnsanlardan, toplumdan sosial həyatdan tamamilə
qopmağa heç bir təsəvvüf cərəyanı izn verməz. Bu cür qopmalar,
Allah Rəsulu s.ə.v-in peyğəmbərlikdən öncə beş il müddətində
Hira mağarasına çəkilməsinə və peyğəmbərlikdən sonra hər il
Ramazan ayında xəlvətə girməsinə bənzər şəkildə bəlli müddət-
lərlə məhdud bir üzlət, inziva və çilədən ibarət olaraq qəbul
edilir” (177). Nəinki dini-mənəvi dəyərlərin zəif olduğu
mühitlərdə, hətta (və daha çox) ruhaniyyətin azad və çoxəsrlik
ənənəyə sahib olduğu ölkələrdə belə təsəvvüf ərbabı ilə bağlı
həddindən artıq yanlış fikirlər yürüdülməkdədir. Zaman-zaman
76
sufilər, ürfan böyükləri zahiri din qoruyucuları tərəfindən kafir,
müşrik, mürtəd, münkir elan olunmuş və amansızca təqib
olunmuşlar.
Hüseyn İbn Mənsur Həllacdan başlayaraq, Eynülqüzzat
Həmədani (Miyanəçi), Şihabəddin Sührəvərdi, Şah Fəzlullah
Nəimi, Əbu Müslim Xorasani, Şeyx Həsən Curi və başqa
ariflərin edam və təqibləri şəriətlə ürfan arasındakı dərin
uçurumun ən bariz nümunəsidir. Halbuki, bu böyük insanlar
tarixə insanlıq yaddaşından silinməyəcək əsərlər, elmi, bədii sə-
nət nümunələri, fədakar və mübariz həyat örnəkləri bəxş etmiş-
lər. Görkəmli şərqşünas M.Mahmudov yazır: “Şihabəddin Sührə-
vərdinin ölümünə fərman verilməsini heç də Hələb fəqihlərinin
paxıllığı və subyektiv mülahizələri ilə izah etmək olmaz.
Filosofdan məlumat verən orta əsr alim və təzkirəçiləri ilk
növbədə göstərirlər ki, Şihabəddin müsəlman ehkamları ilə bir
araya sığmayan fikirlər irəli sürürdü” (64, 109).
Təsəvvüflə dini məzhəbçiliyin heç bir əlaqəsi yoxdur.
Zahirdə biri digərinin davamı kimi görünsə də, əslində bu
ayrıntının kökləri daha dərindədir. Ədəbiyyatşünas alim F.Bayat
“Xoca Əhməd Yəsəvi və xalq sufizminin bəzi problemləri” adlı
əsərində yazır: “İslam dininin fəlsəfi bazasını yaratmaq, Tanrı
kəlamını dərk etmək zərurətindən meydana gələn sufizmin dini-
fəlsəfi axın kimi formalaşması üçün müsəlmanların iki əsrlik
fəaliyyəti dövründə ictimai-siyasi zəmin yaratmışdı. Sufizm IX-
XII yüzilliklərdə artıq geniş bir ərazini əhatə edən müsəlman
dünyasının ideologiyasına çevrilmişdi. Mürəkkəb sistemli ərəb,
əcəm sufizmi içində milli dünyagörüşə əsaslanan türk sufizmi də
geniş yer tuturdu. Dinin batini tərəfini yaşadan böyük türk
77
təriqətlərinin bəziləri yəsəviyyədən çıxdığından, bu təriqətin
sülukunun öyrənilməsi elmi əhəmiyyət kəsb edir. Sülukun
mühüm keyfiyyətlərindən biri də adını yuxarıda qeyd etdiyimiz
hal məqamıdır ki, onun da bir keyfiyyəti vəcddir. Vəcd
təsəvvüfdə kifayət qədər çoxcəhətli və mübahisəli məsələdir.
Lakin böyük mütəsəvvüf alim İmam Qəzzali vəcd haqqında bu
qeydləri edir: “Dinləmənin sonunda dinləməkdən ötrü nəfsdə
yaranan hər şey vəcddir. Bu baxımdan nəfsdəki itminan, ürpəş-
mə, qorxu, qəlbin yumşalması, bütün bunlar vəcddir.
“Möminlər o kimsələrdir ki, Allah anıldığı zaman qəlbləri
qorxar” (Ənfal, 2)” (173).
Bu baxımdan qeyd etmək lazımdır ki, təriqət də şəriət kimi
haqqı dərk etmək yoludur. Birinin əsasında məntiq və elm durur-
sa, o birinin məğzində eşq durur. Şəriətdə ibadət Allahı dərk et-
məyin açarıdırsa, təriqətdə eşq, vəcd, hal Haqqa qovuşmağın
yeganə yoludur. Şəriət dinin zahiri tərəfini öyrənirsə, təriqət
onun batini tərəfini öyrənir” (22, 42).
İzahlardan da göründüyü kimi, adət olunmuş dini dəyərlərlə
ürfani mətləblər arasında nə qədər fərq vardır. Təsəvvüf
böyüklərinin yaratdıqları elm və sənət nümunələri də məhz eşqə,
hala söykənir. Sözə çevrilməsinə baxmayaraq, bu dəyərlər əslin-
də kitablardan yox, qəlbin və idrakın fəhmindən doğur. Türk
alimi Prof. Dr. H.Kamil Yılmazın kitabında oxuyuruq: “Təsəv-
vüf, surətdən çox sirətə, qəlibdən ziyadə qəlbə, zahirdən çox
batinə önəm verən bir elmdir. Bu səbəbdən bəziləri təsəvvüfü bu
qəliblər içərisində tanıtmaq istəmişlər.
Cüneyd Bağdadi deyir: “Zahirinə fikir verən bir sufi görsən,
bil ki, onun batini xarabdır”.
78
Zun-nun Misri deyir: “Sufi, danışdığı zaman halına uyğun
söz söyləyən kəsdir. O, özündə olmayan bir şeydən bəhs etməz.
Dilini tutub danışmayacaq olursa, rəftarı halının tərcümanı olur,
halı dünyadan əlaqəsini kəsdiyini anladır” (134, 46).
Təsəvvüf məfkurəsinin ən geniş yayılmış nəzəri məsələlə-
rindən biri də təriqət daxilindəki mərhələli inkişafın şərtləndiril-
məsidir. Bu mərhələlər kağız üzərində, elmi-nəzəri formada yox,
məhz əfkar və nəfsin iştirakı ilə verilən fiziki və ruhani
mücadilənin təxmini düsturudur. Ənənəvi təkamül mərhələləri
aşağıdakılardır:
1. Tələb
2. Eşq
3. Mərifət
4. İstiğna
5. Tovhid
6. Heyrət
7. Fəna
Bu məqamlar yalnız eşq əhlinə, sufi-saliklərə nəsib olur.
Salikin varlığı süluka, yəni İlahi seyrə bağlıdır. Sondakı
“fəna”dan məqsəd “Allahda yox olma”dır ki, şəriətdə buna
Allaha qayıdış deyilir. Nəsirəddin Tusi bu məsələni sırf sufiyanə
izah etməsə də, cənnətin, axirətin gerçək anlamının ehkamlardakı
şəkildə yox, məhz Allaha qovuşmaqda olduğunu izah edir:
“Cənnətdən (bu) dünyaya gəlmək kamillikdən nöqsana üz tutmaq
(yönəlmək) və (ilk) yaradılışın (fitrətdən, yaradılış yerindən)
düşməkdir. Şübhəsiz, insanların (yaradılmışların) Yaradandan
(Xaliqdən) çıxması bu üsuldan başqa bir üsulla mümkün deyil.
(Bu) dünyadan cənnətə getmək isə nöqsandan kamilliyə üz
79
tutmaq və (ilk) yaradılışa çatmaqdır. Şübhəsiz insanların Yara-
dana qayıtması bu üsuldan başqa bir üsulla baş tutmaz: “Allah
yaradılmışları (varlıqları və insanları) yoxdan yaradır (var edir),
sonra onları (yenidən) qaytarır, sonra Onun yanına qayıda-
caqsınız” (ər-Rum, 11) (103, 22). Tanınmış Azərbaycan bilım
adamı Ə.Əhmədovun kitabında oxuyuruq: “Əql şahini eyn-ül
yəqində gördüklərindən vəcdə gəlir, daha ülvi aləmlərə pərvaz
edir, həqiqət nurunun ziyası və təcəllası şövqü ilə öz varlığını
unudur, özünü bu nurani aləmə yetirib, onun şəşəələri içində qərq
olur. Bu isə həqqül-yəqin mərtəbəsidir. Süluk əhlindən olan bəzi
ariflər yəqin üçün bir də dördüncü mərtəbəyə qaildirlər: ona
“fənafillah” deyirlər” (30, 56). Alimin izahı leksik baxımdan bir
qədər qəliz görünə bilər. Əlbəttə çağdaş dünyamızda bu
mətləbləri daha anlaşılan bir tərzdə ifadə etmək yaxşı olardı. Yu-
xarıda adını çəkdiyimiz araşdırmaçı alim M.Rıhtım isə seyri-
süluk haqqında bunları yazır: “Seyr lüğətdə “gəzmək” mənasın-
dadır. Təsəvvüfdə isə cəhalətdən elmə, əxlaqi-zəminədən əxlaqi-
həmidəyə, öz vücudundan Haqqın vücuduna doğru seyr və
hərəkətdir. “Süluk” lüğətdə girmək və getmək, təriqət əhlinə görə
isə, saliki vüsala hazırlayan əxlaq tərbiyəsidir. İfadə etdikləri
mənalar baxımından bir-birinə çox yaxın olan bu iki termin
təriqətə girən şəxsin bütün mənəvi dərəcələri tamamlayanadək
keçirdiyi səfahətə verilən addır. Seyrin əvvəli süluk, sonu
vüsaldır” (80, 129).
Lakin, bu yeddi mərhələ, dörd məqamın ikincisi olan
“təriqət”ə daxildir. Təriqət məhz sufilikdir, dərvişlikdir. Dərvişli-
yin təkyədəki məqamı təriqətdir. Sonrakı “mərifət” və “həqiqət”
məqamları isə təriqətdən fərqli olaraq, insan və cəmiyyət
80
arealında mövcudiyyətini sürdürür. Qısa ifadə etsək, salik
təriqətdə əxz edib öyrəndiklərini, ibadət, zikr və başqa əməllərlə
qazandığı ucalıq və paklıq keyfiyyətlərini sonrakı “mərifət”
məqamında xalqla, insanlarla paylaşaraq, ürfani mərtəbəyə
qədəm basır. Məhz “ürfan” və “mərifət” sözlərinin bir bağlantısı
da məna olaraq buradan doğur. Türkiyəli araşdırmaçı R.Akdoğan
öz məqaləsində bu barədə maraqlı məqamlara toxunur: “Mərifə-
tullah dini əqidənin əsasını təşkil edən Allah inancıyla əlaqəli,
kəlam əsərlərində elm, nəzər, hüsn və kubh məsələlərində araşdı-
rılmaqda olan epistomolojik bir mövzudur. Kəlam elminə görə,
mübahisə mövzularından birinə başlıq olan “Mərifətullah” sadə
və dar anlamda “Allah bilgisi”dir” (164). Bu baxımdan mərifət
əhli artıq sufi olmaqdan çox, mübariz bir şəxsiyyətə çevrilərək,
cəmiyyət üçün önəmli və mühüm yerlərdən birini tutur.
Aşıq yaradıcılığının mistik fəlsəfə üzərində
formalaşmasının tarixi kökləri
Azərbaycan milli mənəviyyatının kökləri çox qədim
mədəniyyətlərə dayanan fəlsəfi didaktik, mədəni təfəkkür
tərzlərinə bağlıdır. Həm milli həm də regional cəhətdən Azərbay-
can məkanı köklü mədəni-siyasi və mənəvi hadisələrin ən qaynar
yerində qərar tutmuşdur. Bütün dünyanı bu gün də öz cazi-
bəsində saxlayan Hürufiyyə, Yaxın və Orta Şərqi öz fəlsəfi təlimi
altında tutan Xəlvətiyyə, nəhayət, tarixdə ilk və son dəfə
təsəvvüf-ürfan cərəyanını siyasi hakimiyyətə gətirib, nəhəng bir
imperiya quran Səfəviyyə təriqətləri məhz Azərbaycan adlı
əfkari-ümumiyyənin məhsuludur. Tarixin mənəvi-fəlsəfi sütunla-
81
rını təşkil edən Azərbaycan dahiləri bu qudsal məkanın ruhani
ab-havasının törəmələridir, desək, yanılmarıq.
Mövzumuzun əsas predmeti aşıq yaradıcılığının təsəvvüf-
ürfan məsələləri ilə bağlı tərəflərinin araşdırılıb üzə çıxarılma-
sıdır. Bu məqsədlə aşıq poeziyasına, saz sənətinə, bütövlükdə
aşıq yaradıcılığına fərqli bir kontekstdən baxmaq lazım gəlir.
İşin əsas çətinliyi ondadır ki, birincisi, Azərbaycan aşıq sə-
nətkarlığı bu gün bəhs edəcəyimiz ürfani dəyərləri demək olar ki,
özündə yaşatmır. Çağdaş aşıqlar öz sələflərindən fərqli olaraq, nə
sufidirlər, nə dərvişdirlər, nə də arif... Bu əksiklik onların şeirlə-
rində də, ifa tərzlərində də el-oba sevimlisi kimi həyat tərzlərində
də aydın görsənir.
Əlbəttə ki, aşıqdan Haqq aşiqi, arif, dərviş olmağı tələb et-
məyə, ən azından bunu onlardan gözləməyə bizim haqqımız var-
dır. Ustad Aşıq Ələsgər demişkən, “tərki-vətən olub”, “pür ka-
mal” yiyəsi olmaq aşıqlığın və əslində aşiqliyin ən ümdə şərtidir.
Aşıq Ələsgər “Mərifət elmindən halı gərəkdir” deməklə, əslində
həmin ürfani dəyərləri, təsəvvüf ənənələrini nəzərdə tuturdu.
İşin başqa çətinliyi ondadır ki, aşıq yaradıcılığında təsəvvüf,
ürfan ənənələri bu günə qədər çox az sayda alimlər tərəfindən
araşdırılmışdır. Bizim istinad edəcəyimiz nöqtələr yalnız son
dövrlərdə, yəni elmi ateizmin qüvvədən düşdüyü müasir, müs-
təqil Azərbaycan alimlərinin bəzi əsərləridir. Bunlar da o qədər
azdır ki, biz məcburən ümumtürk və hətta ümumşərq kontekstin-
də bu məsələyə yanaşaraq, xarici ölkə alimlərinin tədqiqatlarına
baş vurmalı oluruq.
82
Prof. H.İsmayılov, aşıq yaradıcılığında təsəvvüf məsələləri-
nə dair özünün “Aşıq yaradıcılığı: mənşəyi və inkişaf mərhə-
lələri” əsərində yazır:
“Aşıq ideya – estetik və dini ruhani əsaslarını atadan
(babadan və dədədən keçməklə), sənət ənənəsini ozandan, musiqi
(alət (saz) və havalar) ənənəsini isə hələ tam aşkarlanmamış əski
türk xalq musiqi sənətindən almışdır. Ata əski cəmiyyətin
tanrıçılıq dövrünün dini rəhbəridir, patriarxıdır. Baba deqrada-
siya olunmuş Tanrıçı atadır, Tanrıçı dərvişdir. İslama keçidlə
bağlı siyasi dəstəkdən məhrum olur, dərvişləşir və kütlənin içinə
gedir. Dədə sufi dərvişdir. Asketik inam daşıyıcısıdır” (52, 64).
Şəhər, dolayısı ilə saray mədəniyyətinin təmsilçisi olan
klassik divan ədəbiyyatı ürfani dünyagörüşü çox həssas və geniş
çalarlarla təqdim edirdi. Lakin Şərq klassikasında mövcud olan
ürfani ənənələr müəyyən qəliblər içərisində idi. Şairlər elə şair
olaraq qalır, yəni mürşid, tərbiyəçi, ustad rolunu çox zəif şəkildə
icra edirdi. Hərçənd ki, onlar özləri də şairliyi bir vasitə, şeiri
ruhani bir ötürücü olaraq görürdülər. Fəqət, xalqla ünsiyyətin
zəif olması, daha dəqiq ifadə etsək, xalq dilindən uzaq bir
üslubda yazıb yaratmaları onları məhz şairlik, sənətkarlıq
qəlibinə salırdı.
Lakin xalq təsəvvüfü bu mənada, yəni ürfani qaynaqların,
təriqət görüşlərinin kağız üzərindən, bədiyyat qəlibindən çıxıb,
praktiki şəkil alması istiqamətində daha da uğurlu mövqedə idi.
Buna səbəb, mütəsəvvüflərin xalqla yaxınlaşması idi. Onlar
təkyədə, ürfan ocaqlarında, mürşid ətəyində qazandıqlarını xalqa,
insanlara sərf edirdilər. Bu anlamda böyük mütəsəvvüf Xoca
Əhməd Yəsəvi türk xalq təsəvvüfünün ilk örnək şəxsiyyətlərin-
83
dən sayıla bilər. Onun yaradıcılığı ilə bərabər həyat tərzi də özəl-
liyi və əfsanəvi keyfiyyətləri ilə bütün təsəvvüf dünyasına örnək
olmuşdur. Görkəmli türk alimi Prof.Dr. Fuad Köprülü yazır:
“Əhməd Yəsəvi altmış üç yaşına girdikdən sonra, ənənəyə
görə, təkyəsinin bir tərəfinə üç arşın dərinliyində bir çilləxanə
tikdirərək oraya çəkildi. Bunun hansı tarixə təsadüf etdiyini də
heyf ki, bilmirik. “Divani-Hikmət”dəki bir çox parçalarda bu
çilləxanəyə girişini, inzivasının səbəblərini mütəsəvvüfanə bir
dildə uzun-uzun nəql edir. Xoca Əhməd vəfat edincəyə qədər
“Hikmət” başlığı altındakı sufiyanə mənzumələrini yazmaqda
davam etdi; ətrafındakı müridlərə sufiyanə həqiqətləri, batini
saflaşma və əxlaqi islahın vacibliyini, dini ənənələri o şəkildə
anladır, bunlara dair ərəbcə və farsca bilməyənlərə “Hik-
mət”ləriylə yol göstərirdi” (125, 75).
Xoca Əhməd Yəsəvinin üç arşın dərinliyində qazdırdığı
çilləxanə çox diqqətçəkən bir məqamdır. Köprülünün verdiyi
mətnə diqqət etsək görərik ki, Əhməd Yəsəvi bu çilləxanəni
məhz altmış üç yaşında inşa etdirib. Həm də bu çilləxanə yerin
üstündə deyil, yerin üç arşın dərinliyində tikilib. Yəni Xoca
Əhməd (və ya Türküstan ellərində deyildiyi kimi, “Qara Əh-
məd”) bununla demək istəyirmiş ki, mən Peyğəmbərimiz Rəsuli-
Əkrəmdən (s.ə.v.) artıq yer üzündə yaşamağa utanıram. Çünki
Məhəmməd (ə.s.) bu dünya üzündə altmış üç il yaşamışdı. Ondan
artıq yaşamaq qismətdə varsa, bunu dünya üzündə yox, yer
altında yaşamaq daha məqbuldur. Buna ürfanda “Xərabat” da
deyilir. Məşhur Həbibi yazırdı:
Əla, ey dildarım, yarım, xərabat,
Dilü can içrə dildarım xərabat (20, 273).
84
X.Hümmətova Yunus Əmrə ilə Mövlana Ruminin ürfani
dünyagörüşünü bir araya gətirən fikirlər bəyan edir: “Başdan-
başa ilahi hikmətlərlə haqqa çağırış olan bu iki sufi şairin
poeziyası bir-birinə ideya və məzmunca qaynayıb-qarışmışdır.
Bu iki sufi şeyxi sonra yaranan ürfan poeziyasına, sufi şairlərinə,
onların yaradıcılığına böyük təsiri olmuşdur.
Bu bağlılıq hər iki sufi şeyxinin yaradıcılığının bir
mənbədən qidalandığını göstərir. Bu mənbə İslamın müqəddəs
kitabı olan Qurani-Kərim və İslam fəlsəfəsidir. Həm Mövlana,
həm də Yunus Emrə yaradıcılığı Quranla başlayıb, Quranla da
qapanır” (47, 66-67). Bu fikirlər həm də ona görə diqqətimizi
çəkdi ki, müəllif burada klassik ədəbiyyatla ozan-aşıq sənətinin
təsəvvüf dünyagörüşündəki məqam eyniliyini vurğulayır.
Ümumiyyətlə, “Türk sufizmi”, “türkdilli mütəsəvvüflər”
kəlməsi bəzən insan düşüncəsində qəribə ziddiyyət yaradır.
Ərəbdilli, farsdilli, hinddilli, əfqan və urdu dilli saysız-hesabsız
ürfan və təsəvvüf nümunələri mövcuddur. Lakin, bu əsərlərin
müəlliflərinin əksəriyyəti türkdür, türkdilli mütəfəkkirlərdir. Mil-
lət və məmləkət olaraq, ərəblərdə, farslarda (hind, əfqan, tacik və
başqa millətlər Hind-Avropa və Sami dil qruplarına aid olduqları
üçün onların adlarını xüsusi olaraq çəkmirik) adları barmaqla
sayılacaq qədər mütəsəvvüflər mövcud olmuşdur. Əlbəttə,
Mühyiddin Ərəbi, Zün-nun Misri, Əttar Nişaburi, Hafiz Şirazi,
Əbu Hamid Qəzzali kimi böyüklərin Şərq təsəvvüf fəlsəfəsinin
formalaşmasında əvəzsiz xidmətləri olmuşdur. Bunların arasında
böyük ustad Hafizin adını xatırlamaq xüsusilə vacibdir. O da ey-
nilə Mövlana kimi, şair olaraq deyil, pir, mürşid olaraq, bu gün
də öz mənəvi hakimiyyətini sürdürməkdədir. Şərqşünas E.Quli-
85
yev məqaləsində Hafizin farscadan tərcümədə “pərdənin iç sirri”
ifadəsini təhlil edərkən yazır: “Ədib “pərdənin iç sirri” ifadəsi ilə
“ilahi eşqdən gələn zövq hesabına aşiqin qeyb aləminin bəzi
sirlərinə vaqif olması”na işarə edir. Belə sirlər idrak yolu ilə ələ
keçməz. Bu hala qovuşmaq üçün alim, hətta aliməqam zahid yox,
rind, yəni dünya malında zərrəcə gözü olmayan, ilahi eşq ilə
könlü müdam qovrulan aşiq, arif olmaq lazımdır” (62, 3). Lakin
etiraf etmək lazımdır ki, sufiliyin kütləvi şəkildə yayılması, elm
və bədii ədəbiyyatdan məntiqi bağlılıqla sızaraq geniş xalq
kütlələrinə sirayət etməsi, ana Türküstandan İraqi-Əcəmə,
Qafqazlardan Balkanlara qədər yayılan təkyələr, zaviyələr, mür-
şidlər, pirlər, qütbi-övliyalar məhz türk xalqlarının maddi-mənəvi
dəyərləri sırasındadır. Türkiyəli araşdırmaçı Fəyyaz Sağlam öz
kitabında Prof.Dr. Fuad Köprülünün “İslami Türk ədəbiyyatı”
adı ilə bir nizamın ortaya çıxdığı fikrini misal gətirərək yazır:
“Bu nizam içərisində Xoca Əhməd Yəsəvi, Yunus Emrə, Hacı
Bektaş Vəli, Süleyman Çələbi, Niyazi-Misri, Şeyx Qalib, Əsrar
Dədə, Mehmet Akif, Nəcib Fazil, Sezayi Qaraqoç kimi ədəbiy-
yatçılardan təşəkkül tapan İslami bir cizgi görünür. Təsəvvüf
ədəbiyyatını da burada yenə din çərçivəsində xatırlamaq
gərəkdir” (128, 29).
Tarixdə Sultan Mahmud Qəznəvinin, Qazi Bürhanəddinin,
Əlaəddin Keyqubadın, Uluğbəyin və nəhayət, Şah İsmayıl
Xətainin simasında birbaşa və şəxsən sufi olan, ürfan əhli,
ərbabi-təsəvvüf olan hökmdarlar yalnız türklərə məxsusdur. Bu
fakt həm tarixi, həm mədəni, həm fəlsəfi, həm də siyasi
baxımdan çox böyük əhəmiyyətə malikdir. Nəqşibəndilərin Orta
Asiyada, Mövləvilərin Anadoluda, Xəlvətilərin, Nemətullahilərin,
86
Qadirilərin, Hürufilərin, Bektaşilərin digər cəmiyyətlərdə yüksək
mövqelərə gəlmələri, dövlətin və xalqın aparıcı simalarına çevril-
mələri məhz Türk hökmdarlarının xidmətidir. Ürfan əhlinin ərəb
ölkələrində və İranda bu gün də davam edən təqibi əslində şəriə-
tin, ortodoksal və radikal İslamın bu ölkələrdə, eşq və ürfan
üzərində, xas və gizli bilgilər əsasında yaranmış inancın, yəni
təsəvvüfün isə Türk məmləkətlərində geniş intişar tapmasının
göstəricisidir.
Bu faktoru Türklərin İslamiyyətdən öncəki Tanrıçılıq
ideyasına bağlılıqları ilə izah edənlər də çoxdur. Bu fikir əlbəttə
ki, həqiqətdir. Tanrıçılıq, tək Tanrıya inam, bu inamdan doğan
məfkurə türklərin qanında, canında mövcud idi. Məsələn, məşhur
“Qutadğu Bilig”də oxuyuruq:
1. Tanrının adı ilə sözə başladım,
O. yaradan, yetirən və köçürən Rəbbimdir.
2. Vahid Tanrıya minlərcə şükür olsun ki,
Onun üçün fənalıq yoxdur.
3. Qara yeri, mavi göyü, günəşi və ayı, və gecə ilə gündüzü,
Xilqəti, zamanla zəmanəni o yaratmışdır (21, 25).
N.Cəfərov “Kitabi-Dədə Qorqud”dakı Dəli Domrul-Tanrı
mülaqatına şərh verərkən yazır: “Hər şeydən əvvəl qeyd etmək
lazımdır ki, Allah-Tanrı obrazının bu cür sərbəst, sadəlövhcəsinə,
bir qədər də ərkyana yaradılması, birincisi, epos təfəkkürünün
xarakteri ilə bağlıdırsa, ikinci tərəfdən, türk düşüncəsinin tipolo-
giyasından irəli gəlir. Türklər qədim dövrlərdən başlayaraq, öz
Tanrıları ilə sıx mənəvi-ruhi təmasda olmuş, ondan qorxub
çəkinməmiş, əksinə ona könüldən bağlanmış, İslamı qəbul
edəndən sonra həmin sadəlövhlük, səmimilik müsəlman Allahına
87
münasibətdə də özünü göstərmişdir... Tədricən sadəlövhlük
mistika, səmimilik isə mənəv-iruhi diplomatiya ilə əvəz olun-
mağa başlamış, müxtəlif təriqətlər, ruhani məktəblər, tenden-
siyalar yaranmışdır” (25, 16). Lakin bir məsələ də vardır ki,
türklər yarımköçəri həyat tərzi sürürdülər. Yəni, saray mədəniy-
yətinə, şəhər mənəviyyatına o qədər də yaxın deyildilər. Bu, xalq
arasında təbəqələşmənin zəif inkişaf etməsinə səbəb olmuşdu.
Məsələn, əski Türk xaqanları elə öz əsgərləri, təbəələri kimi adi
çadırda yaşayırdılar. Yaranan hər hansı bir fəlsəfi qığılcım icti-
mai təbəqələri sürətlə aşaraq, bütün icmanı əhatə edirdi. Məsələn,
məşhur Türkmən şairi Dövlətməmməd Azadinin oğlu
Məxdumqulu Fəraqinin şeirləri, sağlığında ikən dastanlaşmış
həyatı bütün Türkmən əşirətlərini, xaqanlı, rəiyyətli hər kəsi
valeh edirdi. Təsəvvüf zehniyyətini hər zaman daşıyan türk
qəbilələri arasında gizli bir təbəqə, övliya məqamlı şəxslər
mövcud olmuşdur ki, onları ictimai zümrəsindən asılı olmayaraq
hər kəs etiraf edir və ehtiram göstərirdi. Məxtumqulunun adına
diqqət edək: “Məxdum” ərəb dilində “xidmətində durulan
şəxslər” deməkdir. Şair özünü (bu təxəllüsü götürməklə) həmin
şəxslərin qulu, köləsi adlandırır. Bu şəxslər, yəni “məxdumlar”
hər zaman türklər arasında ən mötəbər yerdə dayanan övliyalar,
pirlər, mürşidlər idi. Bu təbəqə bütün türk arealında mövcud idi.
Teymurilərin Bəhaəddin Nəqşibəndisi kimi, Səlcuqilərin
Mövlanası kimi, Osmanlıların Ak Şəmsəddini, Səfəvilərin Şeyx
Cüneydi, Şeyx Heydəri, Şah İbrahimi kimi... Bu məntiqə söykən-
ərək söyləmək olar ki, Türklər bir övliya millətidir, taleyini övli-
yalara əmanət etmiş bir xalqdır. Tanınmış alim M.Allahmanlı
məqaləsində Yunus Emrənin dərvişlik, sufilik barədəki
88
formulunu yada salaraq, bu qeydləri edir: “Bunlar orta çağ
ədəbiyyatının sufi haqqında olan qənaətləridir. Məhz onu da
qeyd edək ki, həmin nümunələrin özü də sufi şeyxləridir. Bu
təsəvvürlərlə həyatlarını qurub böyük ideallara xidmət etmişlər”
(4, 196). Əgər digər müsəlman xalqlarında bu şəxsiyyətlərə
bəslənilən ruhani ehtiram və hətta etiqad kafirlik, Allaha şirk
qoşmaq sayılırdısa, bu, türklərdə qətiyyən belə deyildi. Türklər
əlini öpdükləri övliyanı, piri, mürşidi məhz Allahın təcəllası,
Tanrı zatının nuru hesab edirdilər. Bu, tam fəlsəfi bir ideologiya-
dır; bəzi tarixçi və ehkamçıların təbir etdikləri kimi, avamlıq və
bilgisizlik deyil. Məsələn Türkiyədə nəşr olunmuş “Salur Kazan
Destanı” adlı kitabda belə bir mənzum parçaya rast gəldik:
Mekke ile Medinenin kapısı,
Konakların, sarayların yapısı,
Yeşerende dallarının hepisi,
Yağız yere gölge salan gür ağaç,
İlde tutsak, dağ başında hür ağaç.
Hasan ile Hüseyinin beşigi,
Camilerin, türbelerin eşigi,
Alp erenler sofrasının kaşığı,
Köprü agaç, gemi ağaç, kin ağaç!...
Şol gölgeni bağrım üzre sun ağaç! (118, 129).
Göründüyü kimi, burada Əhli-Beyt eşqi ilə Alp erenlerin
sevdası eyni “qazanda qaynadılır”. Bu xüsusiyyət yalnız türklərə
məxsusdur və sırf sufiyanədir. Ümumiyyətlə, İslama qədərki türk
Tanrıçılığı təsəvvüf dünyagörüşü ilə gizlin bağlara sahibdir.
89
F.Ə.Seyidovun kitabında oxuyuruq: “Türklər uşaqlarını ağac, daş,
kəsək, gildən düzəldilmiş əfsanəvi fiqurlar kimi ayrı-ayrı Bütlərə
deyil, Göy Tanrıya səcdə etməyə öyrədirdilər. Türklərdə bir Al-
lahın olması fikri İslamdan çox-çox qabaq olmuşdur. Türklərdə
Göy Tanrıya inam yalanın, oğurluğun, mənəvi pozğunluğun
qarşısını almaq üçün ən kəsərli mənbə olmuşdur” (88, 19).
Təsadüfi deyil ki, məhz bu doktrina Türk alimlərini,
ariflərini, şair və mütəfəkkirlərini tarixlərə sığmayan ümumbəşəri
bir səviyyəyə qaldırmışdır. Bu ənənə Anadoluda günümüzə
qədər gəlib çıxmışdır. “Müxtəlif səbəblərlə XII-XIII əsrlərdə
Xorasan diyarından Anadoluya hicrət etmiş və bu coğrafiyanın
Türkləşməsi və İslamlaşması fəaliyyətlərinə qatılmış şəxsiyyət-
lərin mənqəbəvi həyatları və bunların yaratdıqları hərəkatlara
münasibət hər zaman fərqli olmuşdur. Bu köçlər nəticəsində
Anadoluya gələn ərənlər, Əhməd Yəsəvi başda olmaqla Xorasan
civarında ortaya çıxıb inkişaf edən təriqətlərin davamlı qərbə
yönəlik irşad hərəkətlərinə və buralarda yeni isim və şəkillərdə
yenidən müəssisələşmələrinə səbəb olmuşdur” (165). Anadolu
təkyə ədəbiyyatı bunun bariz nümunəsidir. Bir çox təkyə
şairlərinin adlarını çəkmək olar ki, onlar əzəli varlığı Tanrı-insan
vəhdətində görərək, insanın həqiqi, batini məqamını bəyan
etmişlər:
Hu deyip devrane geldim bu cihane çare ne
Çok zamandır hadim oldum ben bu hane çare ne (114, 30).
Elə ilk misradan Həzrəti Adəmin vücudundakı Zati-
mütləqin bütövlükdə insan simasını təşkil etdiyi fikrinin qabar-
dıldığını görürük.
90
Zaman-zaman qısqanclıqla qarşılanan türk sufizmi müxtəlif
hücumlara məruz qalmışdır. Məsələn, Mövlana Cəlaləddin
Ruminin türk olmadığını israrla bəyan edən tarixçi və ədəbiyyat-
çılar, Mövlana türk olmasa belə, onu Mövlana edən böyük azər-
baycanlı, Türk dünyasının ən böyük simalarından biri Şəms
Təbrizini unudurlar. Unudurlar ki, Mövlana Cəlaləddin Rumi ən
böyük və ən dərin əsəri olan “Divani-Kəbir”indəki bütün
qəzəlləri “Şəms” təxəllüsü ilə yazmışdır. O, bu divanı bəzilərinin
ifadə etdiyi kimi, Şəmsə həsr etməmişdir. O, bu qəzəllərin əsl
müəllifinin Şəms olduğunu, özünün isə sadəcə bir katib, nazim
olduğunu iddia etmişdir. Bu əsərin ən məşhur adı “Divani-
Şəms”dir. Konya Səlcuq Universitetinin dosenti Hulya Kiçik
yazır: “Bir çox insan iki Mövlana olduğuna inanır: Şəmsdən
əvvəlki və sonrakı Mövlana. Həmçinin Mövlananın əslində İslam
dininə bağlı bir insan olduğu halda, Şəmsdən sonra içinə
düşdüyü şövq və eşqlə dəyişdiyini, dinə olan bağlılığını itirdiyini
qeyd edirlər. Halbuki o, Şəmslə sadəcə “təmkinli və oturaqlı” bir
sufilikdən “Şəms də mənəm, Xuda da” dediyi “coşqulu” bir
sufizmə keçmişdir. Bəli, Mövləvilikdə iki qol olduğu, bunlardan
biri olan Vələd qolunun zöhdə, Şəms adlanan digər qolunun isə
eşq və coşquya əhəmiyyət verdiyi iddia edilir..” (58, 38). Bu
fikirlərdən belə aydın olur ki, məhz Türk təsəvvüf zehniyyəti
ehkam və zahidliyi sındıraraq, salikin daha geniş, daha fəzayi
mərtəbələrə yüksəlməsinin əsas bazalarından biridir. Bu, məhz
Türk ruhudur ki, xalq sənətinə, o cümlədən, sazla sözün vəhdəti
olan aşıq-aşiq sənətinin yaranmasına gətirib çıxarmışdır. Bu, hər
zaman belə olmuşdur və bu gün də həmin ruhda davam
etməkdədir.
91
Səfəvilər dövründən başlayaraq formalaşan
Azərbaycan sufizmi
Klassik divan ədəbiyyatı, daha öncə də qeyd etdiyimiz kimi,
tam olaraq, xalqın, geniş kütlənin tərcümanına çevrilə bilmirdi.
Bu ədəbiyyat təriqətçilikdən, təkyə sufiliyindən çox, sənətə, sözə
ağırlıq verirdi. Təriqətçilik isə ictimai mənasını, yükünü artıraraq,
cəmiyyət içərisinə daha artıq nüfuz edirdi.
Azərbaycanda bu vəziyyət özünəməxsus bir aspektdə inki-
şaf edirdi. Üç böyük fəlsəfi təlim, üç nəhəng təsəvvüf təriqəti –
Xəlvətilik, Hürufilik və Qızılbaşlıq Azərbaycan insanını çox
fərqli biçimdə formalaşdırırdı. Əmir Teymurun və Miranşahın
hücumlarına qarşı Naxçıvandakı Əlincə qalasında on dörd il
mücadilə verən xalq məhz Şah Fəzlullah Nəiminin banisi olduğu
Hürufilik ideyaları ilə silahlanmışdı. Əks təqdirdə dünya fatehi
olan bir ordunun qarşısını mühasirə vəziyyətində, silahsız, sadə
bir xalq necə ala bilərdi?
Səvəfilik barəsində ən fərqli fikirlər müxtəlif elm adamları
tərəfindən irəli sürülmüşdür. Bu məsələdə İran alimlərinin
düşüncələri özəl sayıla bilər. Çünki İranda Şah Xətaiyə münasi-
bət birmənalı deyildir. Müasir İran alimlərindən Kazım Əbbasi-
nin Xətai haqqındakı ümumiləşdirilmiş fikirləri diqqətimizi
çəkdi: “Şah İsmayıl kimdir?” sorğusunu araya sürdükdə onun
tarixsəl bir şəxsiyyət olduğuna şübhə etmək olmayır. O böyük
arif, din alimi, şair və bahadır olduğu halda bir hökmdardır. Şah
İsmayıl Səfəvilər sülaləsində olan padşahlığın qurucusudur. Şüb-
həsiz, bu hərtərəflilik sağlam tərbiyə, dərin zəkavət, ari inam, bö-
yük bacarıq nəticəsində olmuşdur. Şah İsmayıl bir hökmdar ol-
duğu üçün onun yaşayışı haqqında bir çox tarixsəl sənədlərin
92
olduğu isə apaydındır. Elə həmin sənədlərə dayansaq, Şah İsma-
yılın nə sayaq doğulması, haralarda yaşayıb böyüməsi, hökm-
darlığa çatması, hökumət sürməsi və nəhayətdə dünyamızdan
köçməsi barədə azma-çox bilgi sahibi olarıq” (90, 230). Səfə-
viliyin və Şah Xətainin özünün şiə yox, məhz sufi dünyagörü-
şünə sahib olması danılmaz bir həqiqətdir. Şah Xətai şəriətin
haram bildiyi saza, musiqiyə dərindən bağlı idi. O, sarayında
dərvişlərə xüsusi hücrələr ayırır, zikr və başqa rituallar üçün
təkyələr saxlayırdı. Ümumiyyətlə, türklərdə məzhəbçilikdən daha
çox təriqətçiliyin – təsəvvüfün geniş rəğbət qazanması danılmaz
bir faktdır. Türkiyəli alim Prof.Dr. Ethem Ruhi Fığlalı yazır:
“Türklərdə Ələviliyin mənşəyi məsələsində bunları ifadə etməli-
yik ki, türklər İslam kültür çevrəsinə girdiklərindən etibarən ta-
mamən sünni anlayışını mənimsəmiş olmalarına rəğmən, əsas
etibarilə Hz. Məhəmməd (s.ə.v.) və Əhli-Beyt sevgisini ön plan-
da tutan sufilik cərəyanının qüvvətli təsiri altında qalmışdılar”
(117, 247).
Bəli, Səfəvilər İmperiyası dini dövlət deyildi. Zahirdə İslam
üləması dövlət işlərində müəyyən qədər iştirak etsə də, bu
dövlətin əsasını məhz ürfani dəyərlərə sahib olan təsəvvüf
ideologiyası təşkil edirdi. Tarixçilərin bu məqamdakı yalnış ya-
naşma tərzi çoxlu faktların və hadisələrin təhrif olunmasına
gətirib çıxarmışdır. Lakin, tanınmış şərqşünas alim Triminqemin
“İslamda sufi ordenləri” əsərində oxuyuruq: “İmamlar kimi, sufi
böyükləri də ezoterik bilgilərə sahib idilər. Lakin imamlardan
fərqli olaraq, onlar həmin bilgiləri genoloji yolla deyil, ruhani
ötürmə ilə, ruhani xətlə alırdılar” (161,115). Buradan da aydın
görünür ki, Şah Xətainin öz dövründə həm hakimiyyət, həm də
93
təkyə-orden statusu, çoxlarının bəyan etdiyi kimi, nəsildən-nəslə
deyil, məhz təsəvvüfdə nəzəri əsaslara malik olan ruhani ötürmə
yolu ilə keçmişdi. Şiəlikdə isə bu belə deyildi. İmamlığın ötürül-
məsi məhz genoloji faktora söykənirdi. Necə ki, Şah Xətaidən
sonra siyasi hakimiyyət oğlu Təhmasibə keçsə də, mənəvi-ruhani
hakimiyyət başqalarına – yəni, təsəvvüf elminin daşıyıcıları olan
batini-nihan dərvişlərə, övliyalara keçdi. Qısaca da olsa, bir
məsələyə toxunmaq yerinə düşərdi ki, sufiliyin şiəliklə əvəz
olunması, yəni, təriqətdən şəriətə qayıdış XVIII əsrdə Şah Abbas
Səfəvi zamanında baş verdi. Elə Şah Abbasa qədər də bu proses
Şah Xətainin ölümündən sonra başlamışdı. Belə demək
mümkünsə, xalqın əlindən sazı alıb, yerinə “şaxsey zənciri”
verdilər. Elə bu dövrdə də dövlət dili yenidən qayıdıb fars dili
oldu. Bunun məntiqi davamı olaraq da Səfəvilər Dövlətinin
paytaxtı Təbrizdən fars mədəniyyətinin göbəyi olan İsfahana
köçürüldü. Bu, nəinki Azərbaycan türklərinin, eləcə də bütün
Türk dünyasının tarixində faciəvi bir proses olmuşdur. Məhz bu
baxımdan yanaşdıqda, Şah Xətai dövrünü Türk dünyasının qızıl
dövrü adlandırmaq olar. Məhz Şah Xətai şəxsiyyətinin əzəməti
ilə Türk xalq təsəvvüfü, Türk ürfani mənəviyyatı bu günə qədər
də görünməmiş bir kulminasiya nöqtəsinə çatdı. Daha mütəsəv-
vüf və ariflərə mücadilə verərək, saray əxlaqına qarşı çıxaraq,
xalqın öz dilində, öz ruhunda ilahi həqiqətləri bəyan etməyə
gərək yox idi. Bu proses sarayın özündən başladı. Şah özü ana
dilində, heca vəznində şeirlər yazmağa başladı. Özü saz çaldı,
Haqqın hikmət və ürfan sirlərini öz sadə və şirin dilində bütün
xalqa əzbərlətdirdi. O, istəsəydi, klassik üslubda, fars dilində
əzəmətli divan bağlaya bilərdi. Öz sələfləri kimi, o da dərin
94
təsəvvüf terminləri, sufi istilahları ilə dolu qəsidə və məsnəvilər
yazardı. Lakin o, bunu etmədi. O, sübut etdi ki, İlahi hikmətlərin
ən dərinlərini, ən qəlizlərini sadə xalqın dilində çox gözəl bir
şəkildə ifadə etmək olar. O, bunu şəxsən özü etdi və beləliklə də,
çoxlarına qol-qanad verərək, ilham qaynağı oldu. C.Sadıqoğlu-
nun “Azərbaycan təsəvvüfü tarixində “Səfəviyyə” və onun Xətai
yaradıcılığında yeri” adlı məqaləsində oxuyuruq: “Gözəlliyə sə-
mimi bir münasibət və sevgidən məqsəd aşiqin batinini – mənəvi
aləmini, hiss və duyğularını kamala çatdırmaq, onu müdrik, arif
bir insan səviyyəsinə qaldırmaqdır. Xətaidə kamil gözəllik –
“cəmali-mütləq”dir. Bu məhfum batini görüşlərini əks etdirən bir
istilah kimi bütün panteist şeirində işlənmişdir. “Cəmali-mütləq”i,
yəni kamil gözəlliyi bütün cəhətləri ilə dərk edən insan da aşiqi-
kamil, daha doğrusu, “aşiqi-mütləq”, yaxud “sahibi-pürkamal”dır.
Başqa panteistlərdə olduğu kimi, Xətai şeirində də batini
təfəkkürə uyğun olaraq kamil gözəl-sevgili “cəmali-mütləq” –
insan şəklində Allah səviyyəsinə ucaldığı kimi, kamil aşiq də
ariflik, daxilini, mənəviyyatını kamilləşdirmək yolu ilə aşiqi-
mütləqə, ilahi məqama yüksələ bilir” (85, 67-68).
Bu, çox möhtəşəm bir vəziyyətdir, analoqu olmayan bir ta-
rixi dövrdür. Həqiqətən də tarix buna bənzərini bir daha görmədi.
Lakin, qeyd etmək lazımdır ki, aşıqlığa, eləcə də, ümumtürk
ruhunun çox mühüm atributu olan saza meyl Şah Xətaidə birdən-
birə yaranmamışdı. Məlumdur ki, Səfəvilik ideologiyası Şeyx
Səfiəddin İshaq Ərdəbilidən gəlir. Bu ideoloji təlim özünəməx-
sus çalarları, yeni əsasları ilə bərabər xüsusi olaraq milli-mənəvi
dəyərlərə meylli deyildi. Açığı, onlar da farsca yazır, divan ədə-
biyyatının cazibəsi altında öz sələflərinin yolunu davam
95
etdirirdilər. Əlbəttə, Şeyx Səfi çox böyük bir türk oğlu idi.
Möcüzələr, kəramətlər sahibi olan bu zat zamanının təsəvvüf
ərbabı tərəfindən qütbi-övliya hesab olunurdu. Lakin onun
təkyəsində oxunan kəlamlar, zikrlər ənənəvi olaraq, sufi musiqi
alətləri olan neyin, tənburun, dəfin müşaiyəti ilə gerçəkləşirdi.
Çünki, qadirilərdə də nemətullahilərdə də xəlvətilərdə də belə idi.
Hətta uzun müddət təkyələrə tənburdan başqa heç bir musiqi aləti
buraxılmadı. Tənbur ənənəsi çox qədimdən, Cavidan və Babək
Xürrəmidin dövründən gəlir. Cünglərdə və təzkirələrdə Babəkin
də tənbur çalaraq, zikr nəğmələri oxuduğu qeyd olunur. Şeyx
Səfi təkyəsinin xürrəmilərlə əlaqəsi barədə Fəzlullah ibn
Ruzbehxan Xunaci “Tarixi-aləmarayi-Əmini” əsərində yazır:
“Şeyx Heydər müridlərinə Babək xürrəmilərinin dini qanunlarını,
“ibahət” (qeyri-qanuni işləri qanuni saymaq – müəllif)
inanclarını təlim edirdi” (163, 82). Əlbəttə, müəllifin bu
məsələyə yanaşma tərzi birtərəfli və qərəzlidir. Fəzlullah Xunaci-
nin xürrəmilərə də səfəvilərə də münasibəti ərəb və Osmanlı
tarixçilərinin münasibətlərindən heç nə ilə fərqlənmir. Halbuki,
dini hədislərdə biz başqa şeyə rast gəlirik: Türkiyəli İlahiyyatçı
Abdullah Kahraman bu qeydləri edir: “Bu məsələdə Qəzzalini
izləyən böyük İslam alimi, mütəsəvvüfü və hüquqçusu, Maliki
məzhəbi müntəsibi İbn Ərəbi (543, 1148) olmuşdur. Ona görə,
“Musiqi (ğina) alimlərin çoxuna görə könülləri coşduran bir
əyləncədir. Bu əyləncənin haramlığına dair nə Quranda, nə də
hədislərdə bir dəlil yoxdur. Hətta musiqinin mübah olduğunu
göstərən dəlil belə vardır. Bu rəvayətə görə, Hz. Əbu Bəkr bir
dəfə Hz.Ayişənin otağına girmiş və orada iki cariyənin şərqi
söyləməkdə olduğunu görmüş və Hz.Ayişəni bu sözlərlə
96
azarlamışdı: Allah Rəsulunun evində şeytan əməli!” Bu
durumdan xəbərdar olan Hz. Peyğəmbər isə, “onlara ilişmə, ey
Əbu Bəkr! Bu gün bayram günüdür” buyurmuşdu. Əgər musiqi
haram olsaydı, Rəsulullahın evində icra edilməzdi. Hz. Əbu Bəkr
gördüyü bu durumdan xoşlanmamış və buna qarşı çıxmışdı. Hz.
Peyğımbər isə, könüllərin dincəlməsi xüsusunda müsamaha və
icazət göstərərək onlara qarşı çıxmamışdır. Çünki hər könül, hər
zaman ciddi vəziyyətdə olmaz” (57, 14).
Təriqət məktəblərində zikrin, semahın, şeirin, musiqinin
istifadə olunması şəriət tərəfindən “ibahət” hesab olunurdu. Təbii
ki, bu sıraya sufi musiqisinin aparıcı alətlərindən olan tənbur da
daxil idi. Şərq xalqlarının estetik dəyərləri içərisində bu gün də
özünə mühüm yer tutan bu musiqi aləti iki simli olub, mizrabsız
çalınır (Lakin bu, indiki Türkiyədə ifa olunan və adına tənbur
deyilən çoxsimli, uzun qollu musiqi aləti deyil). Tənbur uzun
zaman müqəddəs və yeganə halal musiqi aləti sayılıb. Şah Xətai
də Lahicanda, Gilanda olarkən tənbur çalarmış. Bu, Şeyx oğlu
olaraq, onunçün bir təkyə ayini idi. “Anadolu Ələvi-Qızılbaş
xalqları arasında geniş təbliğat və özəlliklə Hacı Bektaşdan sonra
sonra Əli donunda Şah İsmayılın ortaya çıxarılışı kütlələrə çox
təsir etdi” (165).
Lakin Şah Xətainin qısa, ancaq çox zəngin hadisələrlə dolu
həyatında onun qədim Türk yurdu Göyçəyə gəlişi çox mühüm
yerlərdən birini tutur. Göyçənin piri, ariflər arifi, zamanının ən
böyük qütblərindən olan Miskin Abdalla görüşü ömrünün sonuna
qədər gənc Şahın məfkurəsinə hakim kəsilmişdi.
97
O zamankı Göyçə mühiti belə bir şəxsiyyətin yetişməsində
mühüm rol oynamışdır. Göyçənin adı müxtəlif mənbələrdə
çəkilir və hər zaman paklıq, ucalıq simvolu olaraq xatırlanır.
Bizim düşüncələrimizə görə, məhz Miskin Abdalla baş
tutan müqəddəs görüş nəticəsində Şah Xətai əlinə saz aldı. Bir
şeyi də nəzərə almaq lazımdır ki, Şah İsmayılın doğulub
böyüdüyü o zamankı Ərdəbil mühitində sazın mövcudluğu, hətta
bu musiqi alətinin təriqətin içərisinə girişi məntiqi cəhətdən
mümkün görünmürdü. Yerdə qalan tək ehtimal Şah Xətainin
Göyçə səfərindən əldə etdiyi milli Azərbaycan sazıdır. Bu fikir
hələlik nə tarixi baxımdan, nə də dastan yaradıcılığından gələn
nümunələrlə təsdiq olunmur. Lakin nə tarixi nə də ədəbi
mənbələr bu fikri inkar da etmir. Bir də vurğulamaq istərdik ki,
Şah Xətainin saza bağlılığı barəsində yalnız müəyyən məntiqə
söykənərək, yuxarıdakı fikri yürütmək olar. Lakin bəzi tədqiqat-
çıların fikirləri də maraq doğurur. Tanınmış el ağsaqqalı, fədakar
folklor araşdırıcısı Abbas Vəfadağlının kitabında oxuyuruq:
“Miskin Abdal məktəbinin qədim kökə malik olmasına şübhə ola
bilməz... Bu məktəbin Xətaiyə təsiri öz izlərini açıq-aydın
göstərir. Şah İsmayılın Miskin Abdala olan hüsn-rəğbətinə səbəb
də bu cür keyfiyyətlərdən irəli gəlmişdir” (106, 168).
Beləliklə, Şah Xətainin saza, aşıqlığa vurğunluğu birinci
növbətə onun öz təfəkkürünə mühüm milli çalarlar gətirdi.
Məlumdur ki, bütün Şərq mənbələrində “saz” sözü ümumi
musiqi aləti mənasında işlənmişdir. Bu gün də əksər Şərq xalq-
larında bütün musiqi alətlərinə “saz” deyilir. Lakin öz şeirlərində
Xətainin ifadə etdiyi “saz” kəlməsi məhz onun özünün də ifa
etdiyi aşıq sazıdır. Çünki, Şah Xətai əksər şeirlərini məhz aşıq
98
üslubunda yazırdı. O, başqa əsərlərində sazla bərabər digər
musiqi alətlərinin də adını çəkir. Bu fakt bir daha subut edir ki,
Şah Xətai məhz Azərbaycan sazından bəhs edir. Onun nüfuzlu
simasında aşıqlıq ən dərin ürfani qaynaqlarla zənginləşdi.
Tənburdan fərqli olaraq, sazdakı çoxcəhətli improvizə imkanları,
gur tembr, coşqulu intonasiya məhz Azərbaycan-Türk təsəv-
vüfünə, bu bölgə insanına məxsus olan hal və zikr keyfiy-
yətlərinə artıqlaması ilə cavab verirdi. Nemətullahi, Qadiri,
Mövləvi təkyələrindəki sakit musiqi, dinamikadan bir qədər uzaq
olan zikr və hal keyfiyyətləri Qızılbaş sufilərinin simasında, sa-
zın müdaxiləsi ilə şəklini dəyişərək, coşqulu və dinamik bir hal
aldı. Bu məntiqi müstəvi ilə şeirlərin dili də, mahiyyəti də,
fəlsəfi-ürfani cəsarəti də dəyişərək, ən yüksək mərtəbəyə yetişdi.
Azərbaycan sufilərinin zikr və kəlam olaraq yazılmış şeirləri
bütün təsəvvüf dünyasında yeni bir mərhələnin, yeni ürfani
ənənənin əsasını qoydu. Bu möhtəşəm tarixi olay məhz
Azərbaycan sazının, aşıqlığın əli ilə baş verdi. Təbiidir ki, burada
türk ruhunun, islamiyyət öncəsi türk mənəviyyatının arxaik
ünsürlərini görməmək mümkün deyildi. Məhz təsəvvüfün ilkin
qaynaqları olaraq, qamlığın, şamanlığın bu nöqtədəki tarixi
əhəmiyyəti danılmazdır. Prof. H.İsmayılov bu barədə yazır:
“Ozan asketik inam daşıyıcısıdır. Ozanın davranışında qam
elementləri müşahidə olunur. Xüsusilə ekstatik məqam element-
ləri oxşardır. Sonralar dərvişdə bunun qam sənətindən götürül-
məsi dərvişin şamanlaşması (dədənin qamlaşması) demək de-
yildir. Bu element (ekstaz) bütövlükdə həmin dövrdə (XII-XIII
əsrlər) Şərqdə asketik dünyagörüşün geniş yayılması, qlobal
xarakter alması ilə bağlıdır” (54, 37). Xətainin şeirlərindəki
99
təsəvvüf mətləbləri də o qədər dərin və cəsarətli idi ki, bunların
hal və məqam olaraq bənzərinə yalnız Mənsur Həllacda,
İmadəddin Nəsimidə rast gəlmək olur. Məsələn, Şah Xətai bir
qəzəlində belə ifadələr işlədir:
Yer yox ikən, göy yox ikən ta əzəldən var idim,
Gövhərin yekdanəsindən iləri pərgar idim..
Girdim Adəm cisminə, bir kimsə bilməz sirrimi,
Mən bu Beytullah içində ta əzəldən var idim.... (89, 164)
Bu fikirlər çox dərin ürfani mətləblərdən xəbər verir. Bu
qədər açıq və cəsarətli ifadə tərzi heç Mənsur Həllacda və
Nəsimidə də mövcud deyil. Şah Xətaidən sonra bu ənənə Aşıq
Ələsgərə qədər ümumtürk şifahi və yazılı ədəbiyyatında davam
etdi. Məsələn, məşhur Anadolu şairi, mütəfəkkiri Yozqatlı
Hüzninin şeirində oxuyuruq:
Alemi-nasuttan yok iken nişan
Ademla nüshai-kübrada idim.
Enbiuni emri oldukta ferman
Talimi-ilimül-esmada idim... (127, 147).
Bu, həmin fəlsəfədir ki, onu daha örtülü və ehtiyatlı şəkildə
ifadə edən İmadəddin Nəsimini İslam şəriəti edama məhkum etdi.
Lakin Şah Xətainin hakimiyyəti dövründə belə bir şəriət
məhkəməsi, müsəlmansayağı inkivizisiya mövcud deyildi. Ürfan
əhlinə, təsəvvüf ərbabına qarşı heç bir alim, müctəhid fitva verə
bilmirdi.
Belə bir dövrdə geniş xalq kütlələri arasında təsəvvüf
aşıqlarının və onların tərənnüm etdikləri ürfani dünyagörüşün nə
dərəcədə geniş vüsət aldığını təsəvvür etmək çətin deyil. Şeirin,
incəsənətin, musiqinin azad olduğunu və istedadlı bir xalqın bu
100
dəyərlərə yiyələndiyini düşündükdə, tarixin hansı bir dövlət
quruluşuna şahid olduğuna və bu möhtəşəmliyi qoruyub saxlaya
bilmədiyinə dərin təəssüf hissi keçirməmək olmur. Lakin bu
ənənə sonralar gizli təkyələr halına keçərək, yaddaşlarda,
məfkurələrdə yaşayaraq, nəsildən nəslə ötürülürdü. Xüsusilə də
məkan amili burada çox mühüm rol oynadı. Qısa ömür sürən Şah
İsmayıl Xətainin taxt-tacı oğlu Şah Təhmasibə qaldı. Lakin
dünya tarixində ən uzun hökmranlıq sürənlərdən biri olan
Təhmasib Xətainin mənəvi varisi ola bilmədi. Şah Təhmasib
sadəcə siyasi hakimiyyətə gələ bildi. O, atası kimi xalqın
“mürşidi-kamili”, “dədəsi”, “piri” olmadı. İndinin özündə də
dərvişlər arasında (Təbriz, Maku və Anadolunun bir hissəsindəki
Əhli-Həqlərdə) Şah Xətainin “nihan dərvişlər”ə yazıb bağışladığı
“Divan” mövcuddur. Onu demək lazımdır ki, əvvəla, bu
divandakı mətləblər ürfanın təriqət və mərifət mərhələləri üçün
də yeni və batini idi. Bu divan yalnız Əhli-Həqlərə, yəni ürfanın
“həqiqət” mərhələsində olanlara ünvanlanmışdı. Şah Xətainin
zahiri şahlığı, yəni hökmdarlığı, taxt-tacı oğlu Təhmasibə, batini,
könül şahlığı isə həmin batini, nihan dərvişlərə, Əhli-Həqlərə
verildi. Bu, tarixi zərurətdən çox, İlahi təqdir idi. Xətai könüllər
şahı idi. Onun şahlığı da Xətailiyi də əslində təsəvvüf sirlərini
özündə ehtiva edirdi. “Şah” kəlməsi, qeyd olunduğu kimi,
könüllər şahına isnad edilir. Əksər ürfan dahiləri də “Şah” olaraq
çağrılıblar. Məsələn, Şah Fəzlullah Nəimi, Şah Nemətullah Vəli,
Şah Qasim Ənvar və s. Bu zatların heç birisi, daşıdıqları “şah”
ünvanına rəğmən zahiri taxt-tac sahibi olmayıblar. Şah Xətai də
məhz onlar kimi, batini dünyanın şahı idi. Təsəvvüf aləmində
maraqlı bir məqam mövcuddur: Hz. Məhəmməd (s.ə.v.)
101
“peyğəmbər”, Həzrət Əli (r.ə.) isə “şah” adlandırılır. Bu ideoloji
fikir İslam şəriətində qətiyyən qəbul olunmur. Şah Xətai isə
yazırdı:
Şəriət yolunu Mühəmməd açdı,
Təriqət gülünü Şah Əli seçdi... (89, 342)
Buradakı “Şah” qətiyyən 4-cü xəlifə Əli ibn Əbu Talib
deyil. Bu məhz aşiq və ariflərin vəsf etdiyi Əlidir ki, onu Xətai
“şah” adlandırır. Bir haşiyə çıxaraq, Türk yazarı Salih Çiftin
maraqlı fikirlərinə istinad etmək istərdik: “Sufilərin Hz. Əli və
Əhli-Beyt yönümlü fikirlərinin qaynaqlarını təsbit etmənin ən
əmin yolu təsəvvüfi mətnlərdən hərəkət etməkdir. Bu şəkildə ilk
dönəmdən etibarən Hz. Əli ilə əlaqədar axtarılanları ortaya
qoymaq və təhlil etmək surətiylə onların görüşlərinin təməl-
ləriylə bağlı bəzi ip ucları əldə etmək ehtimalı mövcuddur” (170).
Bu təsbit Şah İsmayıl Xətainin də məfkurəvi dünyasına şamil
oluna bilər. Yəni, onun “Əli”si şəriətin, dinin yox, təsəvvüfün,
eşqin “Əli”sidir.
“Xətai” kəlməsinə gəlincə isə, burada bəzi tarixi və digər
yanlışlıqlar mövcuddur. Ehtimallara görə, Şah Xətai Kərbəla
şəhidi Hürrün qəbrini açaraq xəta etmiş və təxəllüsü, yəni
“Xətai”ni özünə götürmüşdür. Səhv, günah anlamında işlənən
“xəta” sözü ərəb əlifbasında dəstəli “ta” hərfi ilə yazılır. Halbuki,
Xətainin adı əksər mənbələrdə nöqtəli “te” hərfi ilə yazılmışdır.
Bu formada yazılan “xəta” sözü isə heç bir dildə konkret məna
ifadə etmir. Yalnız əbcəd hesabı ilə “Xəta” (nöqtəli “te” hərfi ilə)
sözü 1001 edir ki, bu da Allahın min bir adına işarədir.
Bütün bu deyilənlər onu sübut edir ki, Şah Xətai öz
zamanına sığmayan, şəxsiyyətinin ömrü qurduğu dövlətin öm-
102
ründən qat-qat uzun olan möhtəşəm bir zatdır. Bu imperiyanın
daha böyük mənəvi təsir arealından bəhs edən A.Mirzə yazır:
“Səfəvilərin Nadir şaha kimi Dərbənddə yürüşləri həm də
mədəni axınlar, saz, söz axınları, “mədəni deportasiyalar”la
diqqəti cəlb edir. Müşkürün, Bayatın, Ovşarın bu mədəni axınlar
zəminində yaranması, sufi görüşlü aşıqların, xüsusən, Şah Xətai
təriqəti daşıyıcılarının Dərbənd ətrafında yerləşdirilməsi əvvəl
siyasi, sonrakı mərhələlərdə isə öz milli-mənəvi əhəmiyyəti ilə
yadda qaldı” (123, 76). Onun qurduğu İmperiya indi mövcud
deyil. Lakin qurduğu mənəvi-fəlsəfi “imperiya” mövcudluğunu
hələ də sürdürür. Çoxları bunu Xətainin şairliyi ilə əlaqə-
ləndirirlər. Yəni, Xətaini əbədi yaşadan onun yaratdığı bədii
sənət nümunələridir. Bu, doğrudur. Lakin Şah Xətai məfkurəsi,
onun özünün də mənsub olduğu ürfani çevrə, təsəvvüf dünyası
Şeyx oğlu İsmayılı yaşadan ən önəmli faktordur. Cənubi Azər-
baycanın və Anadolunun böyük bir hissəsini özünə məskən etmiş
Xətaiçi-Şahsevən dərvişlərin sayı bu gün milyonlarladır. Onlar
Şah Xətai ideyalarını, dolayısı ilə ürfan və təsəvvüfü sazla,
aşıqlıqla geniş tərənnüm edir, yaşadırlar. Təbrizdən Makuya qə-
dər uzanan Şahsevən elləri demək olar ki, əqidə etibarilə, zahiri
əlamətlərlə belə Əhli-Həqdirlər. Onlar həmin nihan dərvişlərdir
ki, Şah Xətai onlara gizli “Divan” əmanət etmişdir. Bu gün Əhli-
Həqq cəmxanalarında həmin gizli divan ritual olaraq, kəlam ha-
vaları kimi oxunur. Əhli-Həqq aşıqları xalqın içində Şah
Xətainin ürfani şeirlərini çalıb çağırırlar. N.Xəlilovun qeydlərin-
də oxuyuruq: “Artıq XV əsrin sonu XVI əsrin əvvəllərindən
başlayaraq saza olan güclü maraq diqqəti daha artıq cəlb eyləyir.
Bu da yəqin ki, Şah İsmayıl Xətainin adı ilə bağlı olmuşdur. Şah
103
İsmayıl dövründə artıq, din xadimləri saza qarşı açıq şəkildə
hücum edə bilmirdilər. Çünki Xətainin özü də saz çalırdı, sara-
yında aşıqlar, xanəndələr saxlayırdı” (49, 47). Bu gün Anadoluda
Ələvi, Bektaşi adı ilə 20 milyona yaxın xətaiçi mövcuddur. Bu,
Anadoluda, bəzilərinin yanlış ifadə etdiyi kimi, şiəliyin möv-
cudiyyəti deyil. Onlar məhz Oızılbaş sufiləridir. Onların Cəm
evlərində saz – bağlama o qədər mühüm yer tutur ki, onu bu
mətləbləri izah etmək yolunda heç nə ilə əvəz etmək mümkün
deyil.
Anadolu şeiri geniş mənada təsəvvüf dünyagörüşünə
söykənmədən öz mövcudiyyətini sürdürməmişdi.
Məşhur Anadolu şairi Əbdülfəttah Şahinin bir şeirində
oxuyuruq:
Bulanlar Hakkı buldu, buldular can içinde,
Kalanlar yolda kaldı, kaldılar zan içinde.
Arayan bular mutlak, miskine bulmak ırak,
Kuluna O son durak, gönülden han içinde (108, 45).
Ümumiyyətlə, Anadolu Ələviliyi, Bektaşiliyi Türk
təsəvvüfünün ən möhtəşəm qollarından biridir. Tədqiqatçı alim
A.Cəlilova yazır: “Azərbaycan aşıqları ilə yanaşı Anadolu aşıqla-
rının da təsəvvüfdən ilhamlanıb, ilahi eşqi tərənnüm edən şeirlə-
rinə rast gəlirik. Aşıqların xalq içində hörmət-izzət sahibi olma-
sının, şeirlərinin dillər əzbəri olmasının, haqqında dastanlar
qoşulmasının səbəbi onların sufi ədəb-ərkanına sahib və Allaha
sidq ilə bağlanmaları, haqq-ədalət tərəfdarı olmaları ilə bağlıdır”
(26, 43).
Teymurilər tərəfindən təqib olunan və nəhayət, bir cərəyan
olaraq yox olmaq təhlükəsinə gəlib çıxan Hürufiliyin nümayən-
104
dələri də bir növ sufiyanə “təqiyyə” edərək (“təqiyyə” ərəb sözü
olub, hər hansı bir mühüm təhlükə, eləcə də, ölüm təhlükəsi qar-
şısında dini və əqidəni gizlətməyə deyilir) ən çox Anadolu
ərazisinə yayıldılar. Fakt ondan ibarətdir ki, bu gün dünya üzün-
də Hürufilik adlı bir cərəyan yoxdur. Tək-tək insanların daşıdıq-
ları yarı elmi, yarı mənəvi əqidə yükünə və iddialara baxmayaraq,
bu təriqət toplu halında, bir orden kimi mövcud deyil.
Anadolu Bektaşıliyi (və sonradan yaranan Ələvilik) nis-
bətən yumşaq, barışcıl təriqət kimi öz axıcılığı ilə seçilirdi. Türk
xalq təsəvvüfünün ən nəhəng simalarından olan Hünkar Hacı
Bektaş Vəli tərəfindən əsası qoyulan və sonradan onun adı ilə
vücuda gələn bu sufi cərəyanı qeyri-aqressiv və tolerant bir təri-
qət olaraq, sanki öz sələfi olan Hürufiliyin faciəvi sonundan nə-
ticə çıxarırmış kimi, rəvan və şairanə bir tərzdə bu gün də öz var-
lığını sürdürməkdədir. “Bütün bu ədəbiyyatda ehkamlara qarşı
çıxmağı, şəriətə uymamağı yaxşının və pisin, imanın və inancsız-
lığın eşqə və sonunda coşqunluq halına, yəni vəcd halına və se-
vilən varlıqla birliyə yetişmək istəyini görürük” (175). Hacı Bek-
taş Vəlinin məşhur “Məqalat”ında oxuyuruq: “O həyat verən
əzəli Tanrı müjdələmişdir ki:
– Ey qullarım! Arzunuz cənnətdir ki, qoruyucusu Riz-
van adlı mələkdir. O cənnət Rizvanın qoruyuculuğu ilə heç
bir zaman xarab olmaz, sağlam qalar. Bunun qarşılığında
mərifətli könüllərin qoruyucusu mənəm. Şeytanın ona qarşı
zəfər qazanması mümkün olarmı? Zira mərifətli könüllər
mənim xəzinəm və nəzərgahımdır” (121, 54).
Bu təriqətin o dövrdəki əksər nümayəndələri Hürufilikdən
Bektaşiliyə təbdil olmuş insanlar olsa da, onlar daha çox Şah
105
Xətaiyə və Qızılbaşlığa meylli idilər. Gülağ Öz yazır: “Bütün
Anadolu ərənlərində olan həm ərmiş, dədə, öndər, həm də kütləvi
hərəkatların liderləri olaraq qarşımıza gəlməkdədir. Anadolu
ərəni dediyimiz şəxslər demək olar ki, eyni özəllikləri daşımaq-
dadırlar” (78, 267). Məsələn, Pir Sultan Abdalın şeirləri dillər
əzbəri olaraq, ƏləviBektaşi təkyələrinin bəzəyinə çevrilmişdir:
Koyun beni Hakk aşkına yanayım,
Dönen dönsün ben dönmezem yolumdan,
Yolumdan dönüp mahrum mu kalayım,
Dönen dönsün ben dönmezem yolumdan.
Əgər İran (Cənubi Azərbaycan) Əhli-Həqlərində məşhur
olan quyəndələr (“quyəndə” fars sözü olub, danışan, bəyan edən,
Həqiqətin sirlərini mənzum və bədii estetik şəkildə təqdim edən
şair, aşıq mənasını daşıyır) Aşıq Qurbani, Beyrək Quşçuoğlu
idisə, Anadolu Bektaşi və Ələvilərinin məşhur ozanı Pir Sultan
Abdal, Qul Nəsimi və digərləri idi. Ən çox da Pir Sultan Abdalın
şeirləri Anadolu Cəm evlərində indi də sazla (bağlama ilə)
oxunur, ilahilər altında “semah” edilir. Ələvilərin “semah”ı (“se-
mah” ərəbcədən eşitmək, duymaq anlamına gələn, binası Şəms
Təbrizi, Mövlana Rumi tərəfindən qoyulan trans, hal, ekstaz
rəqsidir. Buradakı “eşitmək” feli bu rəqsi icra edərkən Haqqın,
həqiqətin səsini duymaq anlamına gəlir) Mövləvilərinkindən
fərqlənir. Türkiyəli araşdırmaçı Hüseyn Özcan Mövləvi təkyələ-
rindəki semahlar və semazənlər haqqında bu qeydləri verir:
“Semazənlər hər dönüşlərində Allah adını bir dəfə zikr edirlər.
Seman əslində bir zikrdir. Allahın adını zikr etmə, yəni
zikrullahdır. Əslindən varlığın başlanğıcından bəri kainatda
qalaktikalar, dünya, günəş və b. hər şey içiçə keçmiş dairələr
106
şəklində dönür, semah edirlər, sanki bu hərəkətləri ilə Yaradanı
zikr edirlər.
Semazənlərin əllərinin duruş şəklinin mənası budur: Sağ əl
niyaz (istək) məqamındadır. Haqdan almağı təmsil edir. Sol əl isə
xalqa vermək mənasındadır, yəni Haqdan alıb xalqa verməyi
təmsil edir.
Dörd dəfə salamlaşma var. Bu, eyni zamanda, Allaha
yüksəlməyin dörd mərhələsidir: Şəriət, Təriqət, Mərifət, Həqiqət.
Şəriət dünyaya gəlmək, bilik əldə etmək və özünü
qurtarmaqdır. Təriqət: Dürüst olaraq yaşamaq, “etdiyi bəzi xəta-
lara tövbə edərək” Mərifət ağacının meyvəsini dərmək, ətrafına,
ölkəsinə və insanlığa faydalı hala gəlməkdir. Həqiqət: Əbədi
həyatda doğulmaq, insanlığın könlündə yaşamaqdaır” (79, 16).
Ümumiyyətlə, Anadolunun bütün dünyada məhşur olan
Mövləvi təkyələri və Ələvi Cəm evləri fəlsəfi-ürfani təməllər
baxımından bir-birinə bağlı olsalar da, şəkil və zahiri keyfiyyət
baxımından bir-birlərindən çox fərqlənirlər. “Dəf, ney və
səmazənlərin hərəkətlərinin anlatdıqları özəldir və dərin məna-
lıdır. Özəlliklə dönmə fikrindən çox təsirlənən Mövlana semahın
ilham altında dönən mənzillər və kainatlar, dəyirman daşı və
çarxına bağlı mükəmməl bir simvolizm ortaya qoymaqdadır”
(169).
Ələvilərin semahı isə məhz sazla baş tutur. Türkiyəli
araşdırmaçı alim Vahid Lütfü Salçı Ələvi Cəm evlərindəki
semah ayinini belə təsvir edir:
“Semah başlamaq zamanını məhəbbətin, yəni o cəmin ən
dini ulusu olan mürşid əmr edər. Semah oyunlarının ağır, orta və
sürətli hərəkətləri vardır. Əvvəldə ağır hərəkətli semah nəfəsləri
107
sazlarla bərabər söylənir. Bunlar nə qədər ağır hərəkətli olsalar,
yenə də “oturaq” nəfəslərdən daha oynaqdır” (129, 504).
Semahlar belə demək mümkünsə, şeir olaraq yazılmayıb.
Yəni müəllif burada şair deyil, məhz yuxarıda da qeyd etdiyimiz
kimi, quyəndədir. Bu parçalar məhz sazla oxunmaq üçün və
semah etmək üçün yazılır. Başqa bir Anadolu ozanı olan Aşıq
Yoxsul Dərvişin bir şeirinə diqqət edək:
Muhammed mescitte sohbet ederdi
Seksen günlük yoldan bir nara erdi
İmamı Alinin sesidir derdi
Aliyi Düldüle binerken gördüm... (110, 20)
Göründüyü kimi, bu parça sırf musiqili, bir növ hekayət
kimi yazılıb. Ənənəvi cəm evlərində bu tip parçalar isə bir qədər
ağır, ləngərli və ağıvarı oxunur.
Şah Xətainin, Pir Sultan Abdalın, Qul Nəsiminin şeirləri,
dediyimiz kimi, Ələvi Cəm evlərinin əsas atributlarıdır.
Müasir Bektaşı dərgahları dövrün, zamanın tələbinə uyğun,
tolerant, sülhsevər və çağdaş bir biçimdə fəaliyyət göstərir.
Türkiyənin bir çox tanınmış ozanları məhz Ələvilərdir. Hətta
onların içərisində təriqətdə xüsusi mövqeyi və ruhani məqamı
olanlar da vardır. Məsələn, məşhur aşıq Musa Eroğlu Cəm
evində “postnişin” məqamındadır (“Postnişin” fars dilində “dəri
üzərində oturan” deməkdir. Bu, xüsusi bir məqam, yüksək imti-
yaz deməkdir. Əksər sufi təriqətlərində “postnişin” deyilən mə-
qam vardır). Yaxud da tanınmış ozan Arif Sağ da öz sazı və səsi
ilə 40 ilə yaxındır ki, Anadolu sufizminə xidmət edir. Bu sənət-
karlar təkcə sənətləri ilə deyil, əqidə və ruhani mövqeləri ilə də
şöhrət qazanmış ustadlardır.
108
Hamının tanıdığı və sevdiyi məşhur ustad Aşıq Veysəl də
Ələvi-Bektaşi dünyasının ən böyük tərənnümçülərindən biri idi.
Ümumiyyətlə, Anadolu Ələviliyinin ən bariz göstəricisi,
xüsusilə yaradıcı aşıqlar və şairlərdir. Anadolu ozanlarından
Derdlinin bir mənzuməsində oxuyuruq:
Ey Dertli alemde biz şahi-diliz
Haktan hakikatten agahi-diliz
Tarıkıı esrara ervahi-diliz
İrşad olsak da bir olmasak da bir (130, 205) .
Müasir aşıqlardan məşhur Aşıq Məhzuni Şərif, Əli Əkbər
Çiçək, Nəşət Ərtaş, Səbahat Akkiraz və başqalarının adları bütün
dünyada məşhurdur. Çünki, Anadoludan Balkanlara, oradan da
bütün Avropaya yayılan Ələvilik məhz bu ozanların əməyi və
ilhamı sayəsində varlığını qoruyub saxlamışdır. Bu aşıq və şairlər
daşıdıqları mənəviyyata, sahib olduqları əqidəyə baş vermiş, ona
candan, könüldən bağlanmışlar. Müasir Anadolu aşıqlarından
Aşıq Reyhani yazır:
Nesimi erkan u ahkama uymuş,
Enelhak sırrını kendinde duymuş.
Bu maddi varlığı bir yana koymuş,
Var senden içeri bir nerde gizli... (115, 134).
Təəssüf ki, Şah Xətai, Abbas Tufarqanlı, Dirili Qurban və
nəhayət, Aşıq Ələsgər kimi ən yüksək məqama malik sələfləri
olan çağdaş Azərbaycan aşıq sənətində biz belə bir ənənənin da-
vamını görmürük. Həmin mənəvi əlaqə və ruhani bağ qırılmışdır.
Beləliklə, verilən izahlardan da məlum olur ki, Anadolu
Ələviliyi həm Qızılbaşlığın, həm də Hürufiliyin mənəvi da-
vamıdır. Fəlsəfi və siyasi cəhətdən öz aktuallığını xeyli itirən bu
109
Türk təriqətləri Ələvi-Bektaşiliyin simasında öz varlığını bu
tərzdə sürdürməli oldu. Bu, tarixi bir gerçəklik idi. Tərəqqilər və
tənəzzüllərlə zəngin olan Türk təsəvvüf tarixinin ən qalıcı və
yaşarı qollarından olan Ələvi-Bektaşiliyin yaşaması birbaşa saza
və aşıqlığa bağlıdır, desək, yəqin ki, yanılmarıq. Təsəvvür etmək
çətin deyil ki, böyük bir ərazidə bu gün də mövcudiyyətini
ləyaqətlə davam etdirən ürfani bir cərəyanın mühərriki olan aşıq
və saz gerçəkliyi nə dərəcədə müəzzəm və müqəddəs bir
məqama, nə qədər güclü və tükənməz bir enerjiyə sahibdir. Ta-
rixi əlaqənin, mənəvi bağın, ruhani irtibatın qırılmaması bu
deməkdir. Bu ənənə bu cür də davam edəcək. Çünki milli və
mənəvi dəyərlərini qoruyub saxlamaqla yanaşı, eyni zamanda
həddindən artıq açıq fikirli, çağdaş və modern olan Anadolu
Bektaşi-Ələvi, saz-aşıq ənənəsi xalqla birbaşa ünsiyyətdədir.
Anadolu Ələvi-Bektaşiliyi məhz bu baxımdan Türk xalq
təsəvvüfünün ən bariz və ən gerçək nümunəsidir. Siyasi axınlara,
tarixi-fəlsəfi təbəddülatlara rəğmən, öz əsilliyini qoruyub
saxlamaq, yalnız xalqla yaxınlaşma və toplumun sevimlisi olma
hesabına mümkündür. Biz bunu Anadolu Ələvilərinin, Bektaşilə-
rinin, bu əqidəni daşıyan aşıq və şairlərin simasında aydın şə-
kildə görməkdəyik. Təsəvvüf ənənələrini aşıq sənətində yaşat-
maq ləyaqəti bu gün məhz Anadolu ozanlarına məxsusdur.
Əhli-Həqq təriqətinin
Azərbaycan aşıq yaradıcılığına bəzi təsirləri
Aşıq yaradıcılığına güclü təsir edən təsəvvüf ənənələrindən
biri də müasir İran ərazisində daha geniş intişar tapmış məşhur
Əhli-Həqq zümrəsidir. Adını”Haqq əhli”, “həqiqət insanları”
110
mənalarından götürən bu möhtəşəm cərəyan təqribən XIV əsrin
sonu XV əsrin əvvəllərində yaranmışdır. Bu məktəbin yaranışı
yarıməfsanəvi olaylarla tarixə düşmüşdür. Bunun səbəbi isə
Əhli-Həqlərin bu günə qədər çox hissəsini gizli saxladıqları
əqidə və inancları, yalnız Əhli-Həqlərin üzünə açıq olan
xanəgahları və bu günə qədər Əhli-Həqq olmayan heç kimin
doğru-dürüst oxuyub başa çıxa bilmədikləri kitablarıdır.
Əfsanəyə görə, İranın Cənub Şərqində, Uramanat deyilən
dağlarda Sultan Sahak (əsl deyimlə “Sultan İshaq”) adlı bir zat
zühur etmişdir. Özünü “Xudanın məzhəri” elan edərək, Həzrət
Əlinin gizlin müridlərinə, o cümlədən, Həsənül-Bəsri və şagird-
lərinə təlim etdiyi təriqət bilgiləri içərisində özünə yer alan
vədini xatırlatmışdır. Bu vədə əsasən Həzrət Əli təyin olunmuş
zamanda və müəyyən olunmuş məkanda həmin şəxsin bədənində
zühur edəcəkdir. Həmin şəxs isə Sultan İshaqdır (Sultan Sahak).
Bundan sonra onun yeddi “mələyi” müxtəlif məkanlardan onun
yanına gələcək. “Ələst bəzmi”ndə qurulan ilk cəmxanə təkrar
olaraq, Yer üzündə ilk dəfə Sultan Sahakın ətrafında qurularaq,
Əhli-Həqliyin binası qoyulacaq. Bu qısa rəvayətlə, sayları bu gün
on milyonu ötüb keçən Əhli-Həqq firqəsinin əsası qoyulur.
Sonrakı hadisələr isə, gerçəkliyə tam uyğun olaraq bizə gəlib
çatmışdır. Sultan Sahakın 11 oğlu olur. On bir övladdan isə on
bir xanədan törəyir. Bu xanədanların sayca və nüfuzca ən
böyükləri Çeltən (Oırxlar), Həftən (Yeddilər) və Atəşbəylidir. Bu
xanədanlardan törəyən Əhli-Həqlərə “Tayfa” deyilir. Əhli-Həqq,
onların öz təbiri ilə desək, “yadlarla” evlənə bilməz. Beləliklə,
Əhli-Həqq xanədanı böyüyür və hər doğulan körpə artıq “tayfa”
hesab olunur. Əgər bir Əhli-Həq “yad”la ailə qurarsa, o zaman
111
həmin “yad” öncə xanədana “baş verməlidir”. Bu ayinin, yəni
“baş vermə”nin adı fars dilində “sər sopordeqan”dır (yəni başını
tapşıranlar). Simvolik olaraq, baş verərkən, yerində qırmızı qan
qaldığı üçün, Qızılbaş sufilərinin adının bir ehtimalı da buradan
götürülmüşdür (digər bir ehtimala görə, qızılbaşlar on iki imamın
eşqinə papaqlarına on iki qırmızı çalma bağladıqları üçün onlara
“qızılbaş” deyilmişdir. Lakin bu fikir şiə şəriətinə məxsus olduğu
üçün sufilərə bunu aid etmək bir qədər mübahisəlidir).
Ənənəvi olaraq, iki cür Əhli-Həq mövcuddur. Bunlardan
birinə “çəkidə”, digərinə “çəspidə” deyilir. Çəkidə farsca “dam-
maq”, “damızmaq” mənasındadır. Bu tayfalar atadan-babadan,
yəni nəsildən damaraq gəlmişlər. “Çəspidə” isə, “yapışma”, son-
radan gəlmə, sonradan qoşulma anlamındadır ki, bu Əhli-
Həqlərin sayı həddidən artıq azdır.
Azərbaycan Səfəvilər Dövlətinin banisi Şah İsmayıl
Xətainin Əhli-Həqlərlə bağlılığı barədə müxtəlif gizli məqamlar
mövcuddur. Xətainin fikirləri, başqa sufi təriqətlərindən məzmun
və forma etibarilə xeyli fərqlənən dünyagörüşü, sazla bağlılığı
Şah Xətainin sadəcə təriqət sufisi olduğuna şübhə yaradır. Bu
fikrə uyğun olaraq, S.Xavərinin “Xətai poeziyasında təsəvvüf
ideyası” adlı məqaləsində oxuyuruq: “Əgər Əhməd Yəsəvi
poeziyasında müridə verilən əxlaq dərsləri içərisində ilahi dərga-
ha qovuşmağın yeganə vasitəsi kimi eşqə sadiqlik təbliğ olunursa,
Yunus İmrədə ilahi dərgaha qovuşmuş salikin vüsal nəğmələri
əsas yer tutursa, Şah İsmayıl Xətai poeziyasında mürşidə sadiqlik
təriqətin əsas prinsipi kimi qabardılır. Çünki qızılbaşlıq yəsə-
vilikdən fərqli olaraq, həm də siyasi ideologiya idi” (48, 209-
210). Xətainin babaları təriqət sufiləri idilər. Bu faktdır. Lakin,
112
xüsusi olaraq qeyd etmək lazımdır ki, Əhli-Həqlər təriqət əhli
sayılmır. Bu mənada onlara “sufi” demək də bir qədər yanlışdır.
Onlar Təriqət sufiliyini aşaraq, Mərifət qatından keçərək, Hə-
qiqət məqamına yetişən, həm tarixi, həm də fəlsəfi baxımdan
zəruri olan bir zümrədir. Xətainin fikirləri, məlum olduğu üzrə,
fəlsəfi-ürfani baxımdan sələflərinin və müasirlərinin təsəvvüf
dünyagörüşündən xeyli şəkildə fərqlənir. Onun çox məşhur olan
iki beytinə diqqət edək:
Həqin nüsxələrində bir bəyan var,
Müqərrər biliniz kim, qanə qan var...
Sana derəm, əya, ey mürşidi-Həq,
Günəşdən Əhli-Həq qatına əyan var... (89, 61)
Birinci beytdəki “Həq nüsxələri” ifadəsi birbaşa içində
Quranın, İncilin, Tövratın, Zəburun, gəlmiş-keçmiş və gələcək
bütün həqiqətlərin mövcud olduğu “Lövhi-Məhfuz”a işarədir. Bu
həmin “Lövhi-Məhfuz”dur ki, Əhli-Həqlərin iddialarına əsasən,
bu “kitab” onların əlindədir (bu kitabın Əhli-Həqq cərəyanın-
dakı adı da bu günə qədər gizli tutulur).
İkinci beytdəki “Günəşdən Əhli-Həq qatına əyan var”
misrası isə, bir çox başqa mətləblərdən xəbər verir. Burada
məşhur Buddist və Atəşpərəst (və yaxud da Günəşə sitayiş edən
Şəmsilər) əqidələrinin izləri görünür. Üstəlik “Əhli-Həqq”
ifadəsinin burada ayrıca, termin olaraq, xüsusi isim kimi işlən-
məsi mətləbi bir az da dərinləşdirir. Ümumiyyətlə, Ələviyili,
Qızılbaşlığı əski dini görüşlərlə, məsələn, şamanizmlə əlaqədə
olduğunu görənlər də var. Yusif Yörükanın kitabında bunlara rast
gəldik: “Şamanılğın xüsusiyyətlərini və onun alıb yürüdüyü
istiqamətin hədəflərini izah etmək üçün içinə girmək və oradan
113
tarixin səsini dinləmək gərəkdir; görünəcəkdir ki, orada bir Türk
məzhəbi olaraq, ümumiyyətlə Ələvilik adını verdiyimiz təşək-
külü görəcəyik” (135, 118).
Bəs, Şah Xətai Əhli-Həqliyə harada, kimlərin vasitəsilə
varid olmuşdu? Bir az öncə adını çəkdiyimiz Əhli-Həqq xanə-
danlarından biri olan Çeltənin (Qırxların) adı da Şah Xətainin
şeirlərində yad edilir:
Qırxlar meydanına vardım,
Gəl bəri ey can, dedilər,
Salam verdim izzət ilə,
Gir, iştə meydan dedilər... (89, 359)
Çox maraqlıdır ki, Şah Xətai bir təriqət şeyxi, hətta
məmləkət şahı ola-ola, adını üstüörtülü çəkdiyi Qırxlar cəminə
mürid kimi, talib kimi gedirmiş. Zənnimizcə, bunlar həmin Əhli-
Həqlərdir ki, Şəriətdən, Təriqətdən, Mərifətdən “keçən” Xətai
Həqiqət məqamına varmaq üçün onların qapısına gedirdi. İrəlidə
Miskin Abdalla bağlı bəhs edəcəyimiz hissədə bu məsələyə bir
də qayıdacağıq.
Əhli-Həqlər, əldə olunan şifahi və yazılı mənbələrə əsasən,
əvvəllər tam olaraq şeirlərini, zikrlərini, kəlamlarını “goran”
dilində yazarmışlar. Bu dil fars, kürd, lor, bir az da türk
sözlərinin qarışığından ibarət bir ləhcədir və indi də mövcuddur.
Əhli-Həqlər çox zaman elə “goran” adlanır. Bəzi ehtimallara
görə, “goran” sözü türkcədəki “görən” (bilən, anlayan, qeybi,
həqiqəti görən) mənasında olan sözün təhrif olunmuş formasıdır.
İlk dəfə türk dilində (Azərbaycan türkcəsində) Əhli-Həqq
kəlamları XV əsrin sonu, XVI əsrin əvvəllərində yaşamış təbrizli
məşhur şair və quyəndə Beyrək Quşçuoğluna məxsusdur. Əlbəttə
114
ki, Şah Xətainin şeirləri Əhli-Həqq kəlamları sayıla bilməz.
Çünki kəlam deyilən anlayış Əhli-Həqlər üçün sırf cəmxanada
oxunan və yalnız onların bələd olduğu sirli mətləbləri ifadə edən
şeirlərdir. Xətainin əşarı isə öz zamanında da kütləvi şəkildə
yayılmışdı.
Beyrək Quşçuoğlu sırf cəmxana üçün kəlam yazırdı
(Şəriətdə məscid, Təriqətdə xanəgah, təkyə, Həqiqətdə isə
cəmxana kimi ünvanlanan məkanlar forma və məzmun etibarilə
bir-birindən ayrılır).
Quşçuoğlunun bir kəlamı çox diqqətəlayiqdir:
Padşahım o donda ikən,
Saf goranı söylərdi..
Şükr, bu dona gələli
Türkü göftara çəkdilər...
(bu kəlam Əhli-Həqlərin dilindən söylənilmişdir və ona
yazılı mənbələrdə hələ ki, rast gələ bilməmişik)
Bu dörd misrada o qədər mətləb yatır ki, onları izah və
təhlil etmək ayrıca bir mövzudur. Lakin, qısa şəkildə onu qeyd
etmək olar ki, burada “donbadon”dan, yəni ruhlarin keçidindən,
təbdilindən danışılır. Quşçuoğlu demək istəyir ki, əvvəlki
bədəndə hülul etmiş Əhli-Həq şahı goran dilində danışırdı. Sonra
isə şükr edir ki, bu bədəndə o, türk dilində danışır. Yəni, Beyrək
Quşçuoğlu türk dilinin Əhli-Həq dünyasındakı varlığına sevinir.
Bu, çox möhtəşəm bir hadisədir. Quşçuoğludan sonra Əhli-
Həqlərin ənənəvi 24 quyəndəsi (şairi, kəlamxanı) əksəriyyətlə
məhz türkcə (Azərbaycan türkcəsində) yazıb yaratmağa baş-
ladılar.
115
Beləliklə, Azərbaycan təsəvvüf tarixində daha bir əzəmətli
cərəyan – Əhli-Həqlik yaranır. Miskin Abdal və Şah Xətai
formulunun birbaşa nüfuzu və kəraməti nəticəsində Əhli-Həq
dünyasının da özünüifadə vasitələrindən biri saz oldu. Təsadüfi
deyil ki, indi Kirmanşah, Gərrəvan və digər Əhli-Həq cəmlərində
tənbur çalınır, Cənubi Azərbaycan, o cümlədən, Təbriz, İlxıçı,
Maku və digər ərazilərdəki “tayfalar” isə məhz Azərbaycan
sazından ilham alaraq, ilahi sirləri bəyana gətirirlər. Elə bu mə-
qamda saz haqqında məşhur bir Əhli-Həq inancını rəvayət
halında nəzərə çatdırmaq istərdik. Güney Azərbaycanın Goran
cəmxanalarından toplanan materiallar arasında bu əfsanə xüsusi
yerə sahibdir. Nəql olunur ki, Allah-Təala Həzrəti Adəmin
bədənini xəlq etdikdən sonra müqəddəs ruh (əksər təsəvvüf
təriqətlərinə görə, Allah öz ruhunu Adəmin bədəninə üfür-
müşdur) çirkinliklərlə – qanla, tərlə, nəfslə dolu o bədənə daxil
ola bilmirdi. Bu zaman mələklərdən Cəbrayıl saz olub Adəmin
qucağına düşdü. Digər mələk Mikayıl o sazın simlərinə döndü,
İsrafil isə səsinə. Elə ilk mizrabdan Allahın ruhu məst olaraq,
Həzrəti Adəmin bədəninə daxil oldu. O zamandan bəri saz əzəli
müqəddəsliyin simvolu hesab edilir. Bu maraqlı əfsanəni hardasa
təsdiq edən bir şeir parçası məşhur Molla Cümənin
Aşıqlıq Adəmdən icad olubdur,
Ol Adəm atanın nəvəsiyəm mən (69, 66).
– qoşmasıdır. Yəqin ki, əlavə şərhə ehtiyac yoxdur.
Türkiyəli folklorçu Yaşar Kalafat Əhli-Həqlər barədə yazır:
“Əhli-Həqq Qaraqoyunlu Türkmən şəhəri İlxıçıda “təkiyə”
– “təkyə bağı” vardır. Bu bağda Əhli-Həqq dərvişlər toplanırlar...
Əhli-Həqq inanclarına görə, özlərindən olmayan müsəlmanlara
116
Əhli-Şəriət deyilməkdədir. Hər vasitə ilə özlərinin Qaraqoyunlu
olduqlarını bildirirlər. Qaraqoyunluluqla qürur duyarlar. Bunlar-
dan bir qismi İlxıçıdan köçüb Xorasanın Dərəkəndinə getmişlər.
Dərəkənd Əhli-Həqləri də türkcə danışırlar, aralarındakı əlaqəni
davam etdirməklə, onlar da Qaraqoyunlu türkü olduqlarını
unutmurlar” (122, 91). Bu izah bəsit görünsə də, özündə maraqlı
məqamlar da daşıyır. Belə ki, Cənubi Azərbaycan ərazilərindən
Xorasan tərəfə köçüb gedən Əhli-Həqlərin öz türklüklərini
saxlaması çox mühüm nöqtədir. Bu ənənənin kökü əlbəttə ki, Şah
Xətai zamanından gəlir. Milli ruhun saxlanılması, bir Türk olaraq
Əhli-Həq olmaq, sufi olmaq məhz Şah Xətai, Miskin Abdal, Pir
Sultan, Aşıq Qurbani, Beyrək Quşçuoğlu kimi ürfan böyüklərinin
milliyyətçi duyğularının çağdaş təzahürüdür. Bu təzahür
nümunələrinin ən güclüsü heç şübhəsiz ki, sazdır, aşıq sənətidir.
Aşıqlıq, yuxarıda da qeyd etdiyimiz kimi, Türk xalq sufizminin,
milli təsəvvüf ənənələrinin ən bariz daşıyıcısı sayıla bilər.
Saz sənətinin Azərbaycan
təsəvvüf dünyagörüşündəki mövqeyi
Azərbaycan sazının ifa xüsusiyyətləri, özündə yaşatdığı
coşqu, temperament, dinamika məhz hal, trans və zikrlərdən
yaranan vəcd halının nişanələridir.
Təəssüf ki, Azərbaycan sazının bu keyfiyyəti araşdırılıb
ortaya qoyulmamışdır. Bu gün saz hələ də bir əyləncə, məclis,
konsert aləti kimi meydandadır. Əlbəttə ki, saz bir musiqi alətidir.
Həm də çox imkanlı, texniki ifa tərzi baxımından zəngin, tembr
və intonasiya cəhətindən misilsiz bir incəsənət vasitəsidir. Sazin
məclislərdə də, əyləncəli məkanlarda da, konsert salonları və efir
117
məkanlarında da yeri vardır. Milli mənəvi duyğuların təzahür
forması kimi, xalqın çoxəsrlik mədəniyyətinin təbliğat vasitəsi
kimi Azərbaycan sazı əvəzsiz əhəmiyyətə malikdir.
Lakin bizim məqsədimiz sazın və aşıq yaradıcılığının məhz
bu günə qədər tədqiqat obyektindən kənarda qalan xüsusiyyət-
lərini, o cümlədən, ürfan və təsəvvüflə sıx bağlılığını araşdır-
maqdır. Bu bağlılıq və əlaqə hardasa ikinci dərəcəli, diqqətdən
kənarda qala biləcək, çox da vacib olmayan bir məsələ deyil. Bu
məsələ məlum tarixi-fəlsəfi səbəblərdən bu günə qədər belə idi.
Bu obyektiv səbəblər, yəni bir əsrə yaxın davam edən elmi
ateizmin tüğyan etdiyi və bu təbliğat maşınının uzun bir müddət
davam etdirdiyi təfəkkür tərzi təbii olaraq sazın və aşıq sənətinin
min ilə yaxın davam edən bu mühüm keyfiyyətinin araşdırıl-
masına mane olmuşdur. Fəqət, müasir dövrün, müstəqil Cümhu-
riyyətin yaratdığı imkanlar bu günə qədər tədqiq olunmamış
sahələrin araşdırılıb üzə çıxarılması üçün geniş imkanlar yarat-
mışdır.
Aşıq sənətinin ən mühüm atributu olan saz, sözdən də,
nəfəsdən də, səsdən də artıq ürfani duyğuları əks etdirə bilən bir
incəsənət ünsürüdür. Bunun əsas səbəbi sazın sələfləri olan
qopuzun, çoğurun, tənburun hal, vəcd keyfiyyətlərini ən ümdə
amil kimi özündə daşıması və bu keyfiyyətlərin sonradan saza
ötürülməsidir. Bu, həmin məfhumu qüvvətləndirən xüsusiyyətlə-
ridir. Digər tərəfdən də, yuxarıda izahını verdiyimiz tarixi
gerçəklərin yaratdığı amillər, Şah Xətai dövrü və ondan sonrakı
Cənubi Azərbaycan və Anadoludakı təsəvvüf fəlsəfəsinin aşıq
sənəti ilə qırılmaz əlaqəsi məhz sazın bir ürfani alət olduğu
fikrini qətiləşdirməyə kifayət edir. Lakin onu da qeyd etmək
118
yerinə düşər ki, sazın hər hansı bir ruhani keyfiyyəti onun
ifaçısının mənəvi dünyasından çox asılıdır. Belə ki, aşıq ürfan
əhlidirsə, oxuduğu şeirlər ruhani mətləbləri özündə ehtiva edirsə,
deməli, həmin saz da o keyfiyyətləri daşıyır. XX əsr Anadolu
şairlərindən Ardanuçlu Aşıq Əfkarinin bir bəndi diqqətimizi
çəkdi:
Efkariyim göz yaşlarım silerim
Şimdi saz yerinde def de çalarım
Yaratan Mevlamdan huzur dilerim
Belki bir kusur var hicap eyledim (109, 133).
Bu misralar əqidə sahibi aşığın sənətkardan çox hal əhli,
arif olduğunu göstərir.
Elə bu səbəbdən də çağdaş Azərbaycan aşıqlarının çoxəsrlik
ürfani ənənədən bixəbərliyi, onların sənətinə də, yazdığı şeirlərə
də, şəxsiyyətlərinə də, çaldıqları saza da güclü təsir göstərir.
Buna görə də bu gün Azərbaycan sazı onun bətnində axtar-
dığımız mətləbləri özündə əks etdirə bilmir.
Azərbaycan sazında ifa olunan havaların (xüsusilə qədim
havaların) gerçək kimliyi məhz həmin ruhani qatlarda yatır.
Təsadüfi deyil ki, sazda ifa olunan musiqilərə “mahnı” yox,
məhz “hava” deyilir. “Hava” sözü bizim fikrimizcə, səmavi vəcd
və hal mənalarını ifadə edir. Bir zamanlar semah rəqslərini
müşaiyət etmək üçün çalınan sazda sənət, musiqi, nümayiş amil-
ləri deyil, məhz hal, trans, zikr xüsusiyyətləri mövcud olmuşdur.
Bizim düşüncələrimizə görə, “hava” sözü həm də bir növ
“havalanmaq” mənasına uyğun gəlir. Belə “havalanmaq” təsəv-
vüfdə vəcd, övc, şiddətli hal pillələrini təşkil edən səmavi
rəqslərin keyfiyyətlərindən biridir. Tədricən asta səsdən, yavaş
119
tempdən get-gedə yüksələn temperamentli dinamik inkişaf
semah ayinlərinin əsas görüntülərindən biridir. Əlbəttə, çox uzun
zamandır ki, biz Azərbaycan sazının bu xüsusiyyətləri daşıyan
forma və ifa tərzinin şahidi olmuruq. Lakin yuxarıda da qeyd
etdiyimiz kimi, sazın sələfləri olan çoğur, tənbur kimi musiqi
alətlərinin məhz təkyə, hal, trans təyinatlı alətlər olduğunu bilirik.
Bu alətlərdən saza keçid məsələsi də araşdırmaçılar tərəfindən
kifayət qədər tədqiq olunmuş mövzudur. Nəzərə alsaq ki, tənbur
musiqi aləti müxtəlif Şərq ölkələrində bu gün də məhz təriqət
ünsürü kimi, fəaliyyətdədir, o zaman Azərbaycan sazının, məna,
məzmun və təyinat baxımından nə qədər təhrifə uğrasa da, alt
qatında məhz İlahi-ruhani dəyərlərin gizləndiyini anlamış oluruq.
Bu məsələyə qüvvət verən ən güclü amil isə bu gün Anadolu
ərazisindəki Cəm evlərində zikr, ekstaz musiqisinin öncülü olan
bağlama – Anadolu sazıdır. Özü də bu musiqi aləti saz tipli
alətlər içərisində istər forma, istər tembr, istərsə də digər müxtəlif
cəhətlərdən Azərbaycan sazına ən yaxın olan musiqi alətidir.
Halbuki, Azərbaycan sazı öz coşqulu tembri ilə bu alətlərin
hamısından imkanlıdır. Öz texniki priyomlarının, çoxsəslilik
prinsiplərinin köməyi ilə bu saz əsl ürfan tərənnümçüsüdür. Bu
deyilənlərə əsaslanaraq, belə bir fikir yürütmək olar ki, tənbur da
Anadolu bağlaması da “təriqətin”, Azərbaycan sazı isə
“həqiqətin” təmsilçisidir.
Musiqi alətlərinin inkişafını, fərqli ictimai təbəqə və
zümrələri dolaşdığını, məzmun və forma etibarilə şəkildən-şəklə
düşdüyünü inkar etmək olmaz. Sazın məhz həmin ilahi keyfiy-
yətlərinin özünə qaytarılması yəqin ki, tam olaraq mümkün ola
bilən bir proses deyil. Onun təyinatını dəyişmək də mümkün
120
deyil. Bu, qarşısıalınmaz bir prosesdir. Lakin, ən azından
müxtəlif fərdlərin timsalında, elmi-nəzəri şəkildə, hərtərəfli
düşünülərək, Azərbaycan sazının bir zamanlar Şah Xətainin,
Qurbaninin, Tufarqanlı Abbasın, Aşıq Ələsgərin qucağında oldu-
ğunu praktiki şəkildə xatırlatmaq olar. Çünki, məlum məsələdir
ki, Aşıq Ələsgərin əlindəki saz indiki saz deyil. Quruluş, tembr
etibarilə bu saz elə o sazdır. Sadəcə, Ələsgər ağlı, Abbas nuru,
Qurbani sevgisi indi yoxdur. Bu əzəməti heç olmasa xatırlatmaq
üçün aşıq sənətinin özəyi olan saz havalarının bətninə girib,
onlara tamam başqa rakursdan baxmaq lazımdır.
Yuxarıda “hava” kəlməsi barədə bir neçə söz dedik. “Hava”
həm də ruhani məstliyin təcəssümü ola bilər. Məstliyin zatında
“mey” dayanır. Lakin bu mey bu günün anlayışları çərçivəsində-
ki mey deyil. Ürfani lüğətlərdə meyin öz tərifi vardır. Ürfani
mənbələrdə tez-tez rast gəlinən “Ələst meyi” ifadəsi diqqət-
çəkəndir. Bildiyimiz kimi, “Ələst” kəlməsi Qurani-Kərimdən
gələrək, “ilk gün”, “yaradılışa niyyət olunan gün”, “Allahın öz
mələklərini imtahana çəkdiyi gün” kimi anlamlara gəlir. Aşıq
Ələsgərin təsəvvüf görüşlərindən bəhs edəcəyimiz fəsildə ustad
aşığın bu mövzuya müraciəti barədə geniş izahlar verəcəyik. Hə-
ləlik, onu demək olar ki, ariflərin işlətdiyi “Ələst günündə içilən
mey” ifadəsi vəhdəti-vücüdun məstlik fazasını əks etdirir. Belə ki,
əfsanəyə görə, Həzrəti Adəmə Axirəzzəman Peyğəmbərin Əhli-
Beyti haqqında bu gün də gizli qalan bilgilər verilmişdir. Bu
bilgilər meylə təşbeh edilərək, Həzrəti Adəmi məst etdiyi nəql
olunur. “Mey” kəlməsi isə, ərəb əlifbasında “mim” və “yey”
hərflərinin əbcəd hesabı ilə 14 rəqəmini göstərdiyi şəklində
mənalandırılır. Bu isə on dörd məsum (Peyğəmbərin Əhli-Beyti
121
və məsum imamlar) haqqındakı gizlin bilgilərə işarədir. Bu
mənada həm klassik ədəbiyyatda həm də aşıq poeziyasında tez-
tez rast gəlinən “mey”, “şərab”, “badə”, “saqi” sözləri əksər
hallarda ürfani mənada, təsəvvüf terminləri olaraq işlədilmişdir.
Deyilənlərdən bu nəticəyə gəlmək olar ki, saz musiqilərinin
məhz “hava” adlandırılması təsəvvüflə, ürfanla sıx bağlıdır.
Azərbaycan sazının iddia etdiyimiz bu ruhani keyfiyyətləri təbii
ki, onun səsində, ifasında yaşayır. Möcüzəli bir şəkildə qorunub
saxlanılan və bu günə qədər gəlib çıxan saz havaları yalnız
ruhani-İlahi bir maya sayəsində mövcudiyyətini sürdürə bilərdi.
Əks təqdirdə ifaçı aşıqların ruhaniyyətlə müqayisədə zəif olan,
aşağı səviyyəli təfəkkür tərzləri sayəsində bu havalar hətta öz
melodik quruluşlarını belə itirə bilərdi. Məsələn, dərin və qədim
bir saz havası üstündə yüngül, dayaz mahiyyətli şeirlər təbii
olaraq, həmin havanın ruhani çəkisini xeyli azaldır. Tutaq ki,
“Mənsuri” saz havası çalınmağa başlayanda insan səbirsizliklə
bu dərin mənalı musiqinin üstündə hansı hikmətin oxunacağını
gözlədiyi halda, birdən-birə bu havaya qətiyyən uyğun gəlməyən,
ya məişət, ya da material, cismani məhəbbəti ifadə edən bir şeir
oxunur. Sanki, bir az əvvəl çalınan hava bu deyildi. Bunun əsas
səbəbi, şübhəsiz ki, ifaçı aşığın dayaz məfkurəsindən doğan
yanaşma tərzidir.
Tarixi-fəlsəfi və ruhani silsilənin qırılması, ustad-şagird
ardıcıllığının yalnız saz çalıb, şeir öyrənməkdən ibarət olması
nəticədə uca dəyərlərin bu günümüzə gəlib çıxmamasına səbəb
olmuşdur. Təəssüf ki, bu mənzərə Azərbaycanda daha da qabarıq
şəkildədir. Qeyd etdiyimiz kimi, yaxın tarixi keçmişimizdə
ustad-şagird ardıcıllığı təkcə sənət və şeir öyrənməkdən ibarət
122
olmayıb. Belə demək mümkünsə, ustad mürşid, şagird isə, mürid
olmuşdur. Gəldiyimiz qənaətə görə, saz və aşıqlıq bir sənət
olaraq yox, ürfani dəyərlərin ötürülməsinə xidmət edən bir vasitə
olaraq mövcud olmuşdur. Ümumiyyətlə, “aşıq” və “aşiq” sözləri
bir-birindən ayrı deyil və başqa-başqa mənaları ifadə etmir. Bu
mənada indiki Anadoluda hər iki ifadə, daha doğrusu, hər iki
anlayış eyni cür tələffüz olunur. Anadoluda “aşığ”a da “aşiq”ə də
eyni tərzdə, “a” səsini uzatmaqla “aşık” deyilir. Onlar, xüsusilə
də aşıqlardan bəhs edildikdə, cümlə içərisində elə tələffüz olunur
ki, sanki sənətkar elə “aşiq”dir. Bu, çox gözəl bir mənzərədir.
Fikrimizcə, bu deyim tərzi əslində elə qədimdən də bu cür
olmuşdur. Bunu bu şəkildə də izah etmək olar ki, Anadoludakı
aşıqlar, təbiri caizsə, elə aşiqdirlər. Bunun analoqu Azərbaycanda
tez-tez istifadə olunan “Haqq aşığı” ifadəsidir. Qənaətimizcə,
“Haqq aşığı” elə “Haqq aşiqi”dir, yəni, Allah aşiqi, sufi-dərvişdir.
Ədəbiyyatşünas alim M.Allahmanlı böyük tatar şairi, ozanı Aşıq
Ömər haqqındakı məqaləsində bu qeydləri edir: “Aşıq Ömər
sözün həqiqi mənasında eşqin şərabını içən sənətkarlardandır.
Haqq aşığı olmada isə eşqin şərabını içmə və ondan sonra haqq
vergisinə yüklənmə var. Məhz xalq arasında dolaşan hekayətlər
də bunu bir daha aydınlıqla əks etdirir. Klassik aşıqlarımızın bir
qismi bu şərabı içməklə, bu haqqa sahib olmaqla müşkülləri
keçmiş, öz sazı, sözü, ağlı, zəkası ilə ətrafdakılardan fərqlənə
bilmişdir. Ona görə də bu sənətkarlar böyük sevgini də, qeyri-
adilikləri də haqdan alırdı. Haqq aşıqı kimi xalqa haqdan mətləb
qandırırdı” (3, 42).
Məna etibarilə çəkisini itirən şeylər özünü təkcə sözlərdə
deyil, praktiki şeylərdə də göstərir. Təəssüf ki, Azərbaycanda
123
“aşıq-aşiq”liyin təkcə mahiyyəti deyil, eyni zamanda hədəfi də
təhrifə uğramışdır. Lakin Miskin Abdaldan, Şah Xətaidən Aşıq
Ələsgərə qədər davam edən ruhani-mistik ənənə və bu ənənənin
təzahür şəkli olan şeir və dastan nümunələri bu sənətin fövqündə
ilahi dəyərlərin, təsəvvüf və ürfan həqiqətlərinin yatdığını sübut
edir. Bu danılmaz gerçəkliyi inkar etmək sadəcə, mümkün deyil.
Əksinə, bu dəyərləri mümkün formada bərpa edib yaşatmaq bu
mənəvi dəyərə qarşı çox böyük ehtiram deməkdir.
Saz havalarının fərqli bir şəkildə təhlili təsəvvüflə bağlı
məsələlərin üzə çıxmasına yardım edər. Bəzi saz havalarının
adları belə çox mətləblərdən xəbər verir. Lakin, bütün saz
havalarının, xüsusilə qədim saz havalarının adlarının olduğu kimi
qalması şübhəli məsələdir. Zaman içərisində baş verən tarixi-
fəlsəfi təbəddülat, keşməkeşlər nəticəsində bu havaların adları
dəyişilməyə bilməzdi. Çünki, fəlsəfi təfəkkür tərzi də dəyişilir.
Məsələn, bizim şəxsi fikrimizə görə, tutaq ki, “Bəhməni” saz
havasının qədimliyi, özündə ehtiva etdirdiyi dərin mənalı ruhani
duyğularla bu havanın adı arasında tərs mütənasiblik mövcuddur.
Yəni, bu hava çox sonralar kiminsə adı ilə adlanaraq, əsl
məzmununu itirmişdir.
Saz havalarının başqa bir özəlliyi də mövcuddur. Məlumdur
ki, janrından asılı olmayaraq, istər folklor, istərsə də professional
musiqidə əsərin adı məsələsi ya bəstəçinin qoyduğu adla (əgər o,
instrumental və ya orkestr əsəridirsə), ya da (folklor və ya milli
musiqi nümunəsidirsə) o musiqidə oxunan şeirin adı ilə adlanır.
Yəni, məsələn, xalq mahnılarının adları ayrıcadır. Bu adlar o
mahnıda oxunan şeirin adıdır. Amma, Azərbaycan saz hava-
larında musiqinin ayrıca adı vardır. Həmin musiqi üstündə hansı
124
şeir oxunursa oxunsun, havanın adı eyni qalır. Bəlkə də elə buna
görə aşıq musiqisi nümunələri “mahnı” yox, “hava” adlanır.
Tutaq ki, Anadolu aşıq sənətində belə deyil. Ayrı-ayrı türkülər,
hətta semahlar belə bu musiqilərdə oxunan şeirlərin adları ilə
adlanır. Bu barədəki istisnalardan biri də Azərbaycan və İran
muğam sənətidir. Burada da bənzər vəziyyət mövcuddur. Lakin
qeyd edək ki, muğamat “dəsgah” halında olan, yəni proqramlı
musiqidir. Həm də muğam adları onların lad xüsusiyyətlərini,
tembr özəlliklərini təyin edir. Azərbaycan və İrandan başqa
ölkələrdə isə (məsələn, Türkiyədə, Ərəb ölkələrində, Orta
Asiyada, Hindistanda) muğamlar dəsgah halında deyil, şöbə və
guşə halındadır. Onların adları isə daşıdıqları ladın, məqamın adı
ilə bağlıdır. Məsələn, “Nəhavənd”, “Hicaz”, “Hüseyni”, “Üşşaq”
kimi muğamlar Azərbaycan və İranda şöbə və guşə olduqları
halda, başqa ölkələrdə ayrıca muğam və məqam halındadır.
İzahlardan göründüyü kimi, Azərbaycan saz havalarının
adları keyfiyyət və məna ünsürüdür. Elə bu fikirdən çıxış edərək,
bir daha qeyd etmək istərdik ki, saz havalarının adlarının təhrifə
uğraması mümkün olan bir şeydir.
Lakin elə saz havaları da var ki, onların adları, üzərində
tədqiqat apardığımız mövzu baxımından müəyyən mülahizələr
yürütməyə imkan verir. Belə saz havalarından biri məşhur
“Ruhani” havasıdır. Bu möhtəşəm incəsənət abidəsi əsrlərdir ki,
öz ağır, ləngərli və məhz ruhani ab-havasını qoruyub saxlayır. Bu
saz havası bütün aşıqların (Azərbaycanın Qərb zonası və Cənubi
Azərbaycan aşıqları daxil olmaqla) repertuarına daxil olsa da, hər
aşıq bu havanı layiqincə ifa edə bilmir. Daha çox yaşlı aşıqların
və solo saz ifası olaraq daha gənc və mahir saz ifaçılarının
125
təqdim etdikləri “Ruhani” də fəlsəfi təbəddülatdan, yəni aşıq
sənətində baş vermiş ürfani tənəzzüldən öz nəsibini almışdır. Bu
saz havası da, bizim fikrimizcə, öz əsl mahiyyətini, əsl hədəfini
və qayəsini itirmişdir. Zənnimizə görə, haqqında sadəcə “qəmli
və hikmətli hava” deyilən “Ruhani” əslində qəmdən və hikmət-
dən çox, təsəvvüf və ürfan daşıyıcısıdır. Buradakı “qəm” anlayışı
yəqin ki, əsl mahiyyətdən xəbərsiz olmaqdan doğur, “hikmət” isə
bu havadan gələn ağır, təmkinli duyğulara şamil edilə bilər.
Lakin xüsusilə vurğulamaq lazımdır ki, hikmətlə ürfan ayrı-ayrı
şeylərdir. Hikmət əxlaqı, ağlın nəfsdən üstünlüyünü, qarşılıqlı
ehtiramı və saysız-hesabsız bu cür insani keyfiyyətləri öyrədən
bir elmdir. Ürfan isə ilahi eşqin insanlarda və nəsnələrdə
təcəllasını göstərən, bu gerçəklərin dindən sonra gələn, din içində
din kimi təsbit edilən mərifət elmidir. Bunlar çox fərqli
anlayışlardır. Elmi ateizmin uzun bir müddət hakim olduğu
məkan və məfkurələrdə dini-mistik, xüsusilə də ürfani dəyərlər
diqqətdən kənarda qalmışdı. Bu səbəbdən də istər klassik yazılı
ədəbiyyatda, istərsə də şıfahi xalq yaradıcılığında tərənnüm
edilən təsəvvüflə, ürfanla əlaqəli fikirlərin məhz hikmət olaraq
qəbul edilməsi təbii bir haldır. Nümunə olaraq qeyd etmək olar ki,
məsələn, Şərq klassikasının dahilərindən olan Sədi Şirazinin
fəlsəfəsi hikmət elminə, Hafizin şeirləri isə ürfan elminə aiddir.
Yaxud da ustad Aşıq Ələsgərin dini, əxlaqi mövzudakı şeirləri
hikmət, təsəvvüf, İlahi eşq, hətta dini fundamentalistlər tərəfin-
dən qətiyyətlə rədd edilən mədhiyyə və vəsfi-halları isə ürfani
dəyərlər kateqoriyasına daxildir.
Yuxarıda adından bəhs etdiyimiz “Ruhani” saz havası bu
anlamda daha qədimdə “Ürfani” adını daşıya bilərdi. Belə olduğu
126
təqdirdə bu havanın çalğı üslubu da bu hava üstündə oxunan
şeirlərin məzmunu da fərqli mahiyyətə yönəlir. Üstəlik nəzərə
alsaq ki, sazdan bir zamanlar təkyə və xanəgahlarda istifadə
olunmuşdur, o zaman uzun kəlamların, zikrlərin pillə-pillə və
dinamik şəkildə inkişaf edən semahların mövcudluğu bu cür saz
havalarının daha uzun çalınıb oxunmasından xəbər verir. Ritual
xarakterli bu keyfiyyətlərin tarixi daha qədimlərə – mifik
düşüncə tərzinin mövcud olduğu zamanlara gedib çıxır. Bu
barədə A.İslamzadə yazır: “Mif ritual hadisə olaraq avazın
(musiqinin), sözün (bədii-epik ifadənin) və yaxud sözsüzlüyün
(mimika və pantomimika) və rəqsin sinkretik əlamətlərini özündə
cəmləyir ki, burada mif inanc mənbəyi kimi əsas səbəb rolunu
oynayır, ritual ifadələnmə isə janr spesifikasını ortaya çıxarır (51,
500).
Yuxarıda qeyd etdiyimiz kimi, bu vəziyyət, yəni sazla
kəlam oxuyub, semahlar etmək bu gün əksəriyyəti xətaiçi
dərvişlər olan Anadolunun Cəm evlərində müşahidə edilmək-
dədir. Bu analogiyanı aparmaqda məqsədimiz odur ki, sazın və
saz havalarının ürfanla, təsəvvüflə bağlılığı tarixdə qalmış,
zamanı keçmiş bir şey deyil. Əksinə, biz bu dəyərlərə çox təəssüf
ki, hələ də sahib çıxmamaqla milli mənəviyyatımızın çox mühüm
bir atributunu get-gedə əldən veririk. Bu dəyərləri bərpa etməyin
yeganə yolu bu məsələnin elmi-nəzəri konsepsiyasını hazırlayıb,
xüsusi tədris formasında onu aşıq və sənətkarlarla paylaşmaqdır.
Bu proses folklorçularla, sənətşünaslarla birlikdə reallaşmalıdır.
Yuxarıda qeyd etdiyimiz uzun havaların yoxluğunun ən
ümdə səbəblərindən biri də sazın, aşıqlığın məkan dəyişdirməsi,
yəni ruhani dairələrdən qopub, məclislərə, toylara, konsert
127
salonlarına düşməsidir. Bizim qənaətimizə görə, bu hal inki-
şafdan çox, mənəvi, məfkurəvi geriləmədir.
Saz havaları içərisində qədimliyi və dərinliyi ilə seçilən
havalardan biri də el arasında “Mansırı” adı ilə məşhur olan
havadır. Bəri başdan söyləmək istərdik ki, bizim fikrimizcə, bu
havanın əsl adı “Mənsuri”dir. Yəni, “Ənəlhəq” kəlməsiylə dara
çəkilib, tarixə düşən Hüseyn ibn Mənsur Həllacın adı ilə bağlıdır.
Əlbəttə, bu fikir subyektiv kimi görünə bilər. Lakin üzərində
tədqiqat apardığımız mövzunun kontekstindən baxdıqda bu
qədim musiqi nümunəsinin daxili dinamikası, heç də hər kəsə
tanış olmayan və hamının zövqünü oxşamayan intonasiya və
melodik quruluşa malik olması “Mənsuri” saz havası haqqında
ürfani duyğulardan çıxış edərək, fərqli fikirlər söyləməyə imkan
verir. Burada başqa bir faktor isə, “Mənsuri”nin bənzəri olan və
bu gün də müxtəlif sufi təkyələrində tənbur və saz ilə çalınıb
oxunan zikr və kəlam havalarıdır. Bunların içərisində xüsusilə
Nemətullahi və Qadiri təkyələrində, eyni zamanda Əhli-Həqq
cəmlərində türkcə, goranca və Ərəb dilinin Cənubi İran (Bistam,
Şüştər, və s. bölgələrdə işlənən) ləhcəsində oxunan “Baba-
Tahiri”, “Cilovşahi” havalarıdır. Bu musiqilər ümumşərq mədə-
niyyətinin cizgilərinə daxil olduqları üçün əsasən iki simli tənbur
alətində çalınır. Məhz bu havaların quruluş, tembr və məzmun
baxımından Azərbaycan saz havası olan “Mənsuri”yə həddindən
artıq yaxın olması bu saz havasının qədim köklərindən və tarixi-
fəlsəfi əlaqələrindən xəbər verir.
Ümumiyyətlə, bizim gəldiyimiz qənaətə görə, Azərbaycan
saz havaları istər nəzəri, istərsə də ədəbi-bədii baxımdan
ümumtürk və ümumşərq kontekstində araşdırılmalıdır. Bu mə-
128
sələ ilə təəssüf ki, filoloqlar və musiqi nəzəriyyəçiləri çox az
məşğul olmuşlar. Belə ki, Azərbaycan saz havalarının lad və
tembr xüsusiyyətləri ayrıca tədqiq olunmalı mövzudur. Bu
məsələyə qısaca rakurs edərək, bunları söyləyə bilərik ki, saz
havaları böyük Üzeyir Hacıbəyov tərəfindən təsbit olunan və
bütün müsəlman Şərqində qəbul edilən yeddi muğam ladı
üzərində qurulmuşdur (“Lad” musiqi termini olub, hər hansı bir
musiqi nümunəsinin səs düzümü, diapazonu və tembr xüsusiy-
yətləri ilə nəzəri forma, qəlib deməkdir). Ü.Hacıbəyovun bu kəşfi
onun elmi-metodoloji kitabı olan “Azərbaycan xalq musiqisinin
əsasları” əsərində özünə yer tapmışdır. Məlumdur ki, klassik
Avropa və dünya musiqisi böyük Alman bəstəkarı İohan
Sebastian Baxın YTK-sı (mənası “Yaxşı Temperasiya Olunmuş
Klavir” deməkdir) əsasında iki əsas lad üzərində qurulmuşdur ki,
bunlardan bir major, digəri minor ladlarıdır (əlbəttə, “qədim
ladlar” deyilən və “pentatonika” adlanan lad sistemləri də
mövcuddur. Lakin əsas etibarilə, klassik musiqi major və minor
ladlarına istinad edir). Lakin dahi Üzeyir Hacıbəyov sübut etdi ki,
Azərbaycan və Şərq musiqisi heç də Avropa ladları üzərində
qurulmamışdır. Böyük nəzəriyyəçi bəstəkar dünya musiqisinə
yenilik gətirərək, yeddi muğam ladını kəşf etdi. Həmin ladlar
aşağıdakılardır:
1. Rast
2. Şur
3. Segah
4. Çahargah
5. Bayatı-Şiraz
6. Humayun
129
7. Şüştər
Göründüyü kimi, Ü.Hacıbəyov bu adları muğamların
adlarından götürmüşdür. Yəni, Şərq muğam sistemi yeddi əsas,
beş əlavə muğamdan ibarət olaraq, həmin ladlar üzərində
qurulmuşdur. Bu sistem, eyni zamanda, Şərq musiqisinin bütün
janrlarına, o cümlədən, mahnılara, rəqslərə və aşıq musiqisinə
daxildir.
Azərbaycan aşıq havaları da həmin yeddi ladın üzərində
qurulmuşdur. Qısaca olaraq onu qeyd etmək lazımdır ki, sazda
mövcud olan 4 kök və bu kökdə çalınan havalar 7 laddan əsasən
dördünü, yəni, “Rast”ı, “Şur”u, “Segah”ı və qismən “Bayatı-
Şiraz”ı əhatə edir. 1-ci kökə, yəni do-do-si bemola “Şur”, 2-ci
kökə, yəni do-re-si bemola “Segah”, 3-cü kökə, yəni do-mi-
bemol-si bemola “Rast”, 4-cü kökə, yəni do-fa-si bemola isə
müxtəlif ladlar, əsasən də “Bayatı-Şıraz” aid edilir. Örnək olaraq
göstərmək olar ki, məsələn, “Şur” ladında “Osmanlı divani”,
“Döşəmə Koroğlu”, “Segah” ladında “Dilqəmi”, “Yanıq Kə-
rəmi”, “Rast” ladında “Ruhani”, “Orta Sarıtel” və “Bayatı-Şiraz”
ladında (bu kökdə bəzən modulyasiya elementləri ilə “Şüştər”
ladı da yaranır) isə “Misri”, “Mansırı” havaları ifa olunur. 4-cü
kök, yəni, “şah pərdə” kökü daha zəngin və qədimdir. Belə ki, bu
kökdə “Segah” və “Şur” ladındakı havalar da (“Ovşarı”,
“Qaraçı” və s.) ifa olunur. Ümumiyyətlə isə, bu qədim kökdə
bütün saz havalarını ifa etmək mümkündür. Məhz “şah pərdə”
kökü deyilən do-fa-si bemol quruluşlu kök Şərq musiqisində və
xüsusilə də, təsəvvüf musiqisində, tənburun, Anadolu bağla-
masının çalındığı yerlərdə məşhurdur. Bu fakt bir daha onu
göstərir ki, “Mənsuri”, “Bəhməni”, “Qaytarma” kimi çox qədim
130
havaların çalındığı “şah pərdə” kökü məhz ürfan və təsəvvüf
qaynaqlarını özündə ehtiva edən musiqilər üçün daha yararlıdır
(buradakı “şah” kəlməsi də diqqətçəkəndir və bizcə təsadüfi
deyil).
Bu qısa izah daha çox nəzəri məsələləri özündə əks
etdirdiyi üçün onu çox uzatmırıq.
Beləliklə, məlum olur ki, sazın və saz havalarının təsəvvüf
fəlsəfəsi ilə bağlılığı kifayət qədər ciddi məsələdir. Gələcək
fəsillərdə aşıq poeziyasının, o cümlədən, ustad Aşıq Ələsgərin
ürfani görüşlərini ifadə edən şeirlərinin təhlilində biz, ümumiy-
yətlə, aşıq yaradıcılığının təsəvvüf dəyərlərindən nə dərəcədə
bəhrələndiyini izah etməyə çalışacağıq.
Bizə görə, vəhdət halında mövcud olan və sinkretik şəkildə
öz funksiyasını yerinə yetirən aşıq sənətinin bütün çalarları ilə,
hərtərəfli araşdırılması işində məhz təsəvvüf ənənələrinin rolunu
tədqiq etmək bu məsələyə daha da aydınlıq gətirər. Bunun səbəbi
isə, fikrimizcə, nəinki aşıq yaradıcılığının, ümumiyyətlə,
incəsənətin və ədəbiyyatın bütün janrlarının təkcə bir nümayiş,
əyləncə vasitəsi olmamasıdır. Bütün incəsənət növləri təbii
olaraq öz bətnində dərin fəlsəfi çalarlar daşıyır. Əks təqdirdə
onların yaranışı, hədəfi və missiyası mənasız və məzmunsuz
qalardı. Bu da məlumdur ki, hələ əyləncənin, nümayişin, daha
dəqiq ifadə etsək, sənətkarlığın, artistliyin aktual olmadığı dövr-
lərdə şeirin, musiqinin, rəqsin cəmiyyət içərisində xüsusi yeri
olmuşdur. Sonradan sənət növünə, qazanc vasitəsinə çevrilən
estetik dəyərlər bir zamanlar (elə indinin özündə də) ritual,
mənəvi ehtiyacların ödənilməsi, hətta ibadət və paklaşma vasitəsi
olmuşdur. Bu keyfiyyət, bu tarixi-fəlsəfi zəmin heç şübhəsiz ki,
131
aşıq sənətinə də şamil edilməlidir. Elə bu baxımdan da aşıq
yaradıcılığına fərqli münasibətin və ona ürfani sistem çərçivə-
sində nəzər salmağın vaxtı gəlib çatmışdır. Bu sahədəki araş-
dırma və dəqiqləşdirmələr zənnimizcə, milli mənəviyyatımızın
bu əvəzedilməz tərənnümçüsünə, yəni aşıq sənətinə olan münasi-
bətin kütləvi şəkildə dəyişməsinə də səbəb ola bilər.
132
II  FƏSİL
AŞIQ ƏLƏSGƏR YARADICILIĞINDA
ÜRFANİ DÜNYAGÖRÜŞ
Təsəvvüf ənənələrinin təsiri
Şifahi xalq ədəbiyyatının mühüm istiqamətlərindən olan
aşıq yaradıcılığı öz spesifikası, çoxcəhətli məzmun və mahiyyəti
ilə Azərbaycan milli mənəviyyatının aparıcı qollarından biri
hesab olunur. Milli yaddaşın bətnində yatan fəlsəfi struktur
incəsənət və ədəbiyyat sferasında müxtəlif şəkillərdə özünü
göstərmişdir. Xüsusilə musiqi və şeirin vəhdətindən yaranan
incəsənət növlərində mövcud olan abstrakt və geniş imkanlara
malik daxili quruluş, yaranma üslubu fəlsəfi, ürfani çalarların bu
sahələrdəki təzahürünə geniş imkanlar açır. Ənənəvi Şərq ədəbi
üslubu olan rəmz və batini mənaları ifadə edən zahiri istilahlar
sistemi şifahi xalq yaradıcılığında və xüsusilə də, aşıq
ədəbiyyatında uzun zaman istifadə olunmuşdur. Əlbəttə ki,
simvolika və məcazlar sistemi klassik ədəbiyyatdan gəlir (Bu
istilahları özündə əks etdirən xüsusi lüğətlər də mövcuddur.
Onlardan ən məşhuru, adını əvvəldə də qeyd etdiyimiz, müəllifi
bəlli olmayan “Mirati-üşşaq”dır (“Aşiqlər aynası”)). Şərq klassik
ədəbiyyatı öz bədii incəliyi və sənətkaranə möhtəşəmliyi ilə, eyni
zamanda, fəlsəfi-təsəvvüf və hikmət elmi baxımından əslində
müəyyən qədər elmi-nəzəri bazaya malikdir. Xüsusilə təsəvvüf
və ürfan nəzəriyyəsi özünü – təzahür etdirdiyi ədəbi-bədii
nümunələrə çevrilməzdən qabaq – ilk öncə bir yaşayış tərzi,
sonra isə didaktik-yazılı bilgilər sistemi kimi mövcud olmuşdur.
133
Əvvəlki abzaslarda müəyyən qədər izahını verdyimiz ruhani
təkamül quruluşu, o cümlədən, Şəriət, Təriqət, Mərifət, Həqiqət
mərhələləri, həmçinin ənənəvi yeddi təbəqədən ibarət olan Tələb,
Eşq, Mərifət, İstiğna, Tovhid, Heyrət, Fəna anlayışları məhz
məfkurə və yaşantı olaraq öz təsdiqini tapmışdır. Təsəvvüf ərbabı
bu nəsnələri öz üzərində gerçəkləşdirərək, sonradan çətin bir
keçid prosesi olan elmi-yazılı qaynaqlar yaratmağa başlamışlar.
Əslində praktiki təsəvvüfü qəliblər halına salıb, yazıya almaq
alim və mütəsəvvüflər üçün tam mənası ilə uğurlu bir iş hesab
oluna bilməz. Belə ki, əksər alim və mütəsəvvüflər ürfani
yaşantıdan müəyyən qədər uzaq olmuşlar. Onların təsəvvüfü
sistem halına gətirən kitabları və elmi-nəzəri konsepsiyaları əsas
etibarilə kənar rəğbətin və israrlı müşahidənin bəhrəsi olmuşdur.
Lakin ürfan və təsəvvüfün daha geniş, daha gerçək təzahür
şəkli bədii ədəbiyyatda mümkün olmuşdur. Şeirin ehyam, rəmz,
məcaz kimi keyfiyyət imkanları elmi ədəbiyyatla müqayisədə
bəhs olunan fəlsəfənin düzgün təqdimatında daha uğurlu sayıla
bilər. Həm də şairlər daha artıq hiss və həyəcan sahibləri
olduqları üçün onların həmin ürfani keyfiyyətləri yaşamadan
qələmə almaları mümkün görünmür. Həqiqətən də, əksər Şərq
klassikləri, yəni şair mütəsəvvüflər özləri məhz ürfan ərbabı
olmuşlar. Onların bəziləri hətta təsəvvüf ordenlərində xüsusi
məqam və imtiyaz sahibi idilər. Xoca Əhməd Yəsəvi, Mövlana
Cəlaləddin Rumi, Hafiz Şirazi və başqaları bu qəbildəndir. Bu
ariflərin bədii yaradıcılığında bəzən üstüörtülü, bəzən isə tam
açıq şəkildə təsəvvüfi mətləblər öz əksini tapmışdır. Lakin ürfan
şairləri əsas etibarilə üstüörtülü məcazlar tərzinə üstünlük
vermişlər. Bunun iki əsas səbəbi vardır: birincisi gizlədilən
134
mətləblər dövrün və zamanın fəlsəfi-ictimai və sosial-mənəvi
tələblərinin bir qədər (bəzən də tam olaraq) xaricində idi. Elə
buna görə də ürfan əhli olan şair və mütəsəvvüflər müasiri ol-
duqları dini fundamentalistlər (şəriətçilər) tərəfindən ciddi fiziki
və mənəvi təqiblərə məruz qalmışlar. İkincisi, ürfan şairlərinin
yaradıcılığı və şəxsiyyəti, yuxarıda ruhani və məfkurəvi təkamül
olaraq şərtləndirilən Şəriət, Təriqət, Mərifət və Həqiqət
sisteminin Təriqət və Mərifət dairəsinə daxil idi. Bir az da
dəqiqləşdirsək, Təriqət və Mərifət qatlarında ürfan əhli üçün hər
zaman mütləq həqiqət sayılan mətləblər çox da aydın şəkildə
ifadə olunmurdu. Bunun ən böyük örnəyi elə məhz rəmz və
məcazlar sisteminə uyğun olaraq formalaşdırılan bədii sənət
nümunələridir. Buradan belə nəticə çıxarmaq olar ki, gizli qalan
bir çox mətləblər yalnız ruhani təkamülün Həqiqət qatında aşkara
çıxa bilir. Elə adından da göründüyü kimi, “Həqiqət” mərhələsi
məhz ilahi həqiqətləri özündə ehtiva edir. Bu fikirlər əlbəttə ki,
əsrlər boyu təkmilləşib, çoxlu sayda arif və mütəsəvvüflər
tərəfindən öz təsdiqini tapsa da, yenə də müəyyən qədər
subyektivdir və bəlli zümrələrin əqidə sferasına daxildir.
Bütün bunlara rəğmən çoxəsrlik Şərq mədəniyyətinin
aparıcı və tərkib hissəsi olan Azərbaycan klassik və şifahi xalq
yaradıcılığı heç vəchlə ürfan və təsəvvüf dəyərlərindən ayrı sayı-
la bilməz. Əvvəldə də qeyd etdiyimiz kimi, Azərbaycan ürfani
dünyagörüşü daha dinamik, daha cəsarətli məzmun və formaya
malikdir. Həm yazılı klassik, həm də şifahi ədəbi nümunələrdə
Azərbaycan mütəsəvvüfləri çox yüksək məna zirvələrini fəth edə
bilmişlər. Azərbaycan ürfanının fərqli ünsürlərindən biri də odur
ki, digər Şərq xalqlarındakı təsəvvüfi dairələrdə elitar mühit və
135
xalq təbəqələrindən ayrılıq Azərbaycan məkanında çox da nəzərə
çarpmır. Belə ki, klassik şairlərlə, məsələn, xalq aşıqlarının bədii
və fəlsəfi cəhətdən yaxınlığı elə xalq dilinin elitar təbəqəyə,
saray əfkarının da kütlə psixologiyasına təmas etməsinə gətirib
çıxarmışdır.
Xalqın mənəvi ehtiyaclarını ödəyən, xalqın diri qibləsinə,
pənah yerinə çevrilən övliya-aşiqlər-aşıqlar mütləq olaraq
təsəvvüf elminin daşıyıcıları idilər. Böyük arif Miskin Abdal,
vilayət və eşq şahının aşiqi Abbas Tufarqanlı, öz müridliyi və
sədaqəti ilə Əhli-Həq dünyasının dilinin əzbəri olan Dirili
Qurban və nəhayət, Azərbaycanın hələlik son ürfan aşığı olan
Aşıq Ələsgər məhz Azərbaycan xalq təsəvvüfünün layiqli
təmsilçiləridir. Cəsarətlə söylədiyimiz bu fikir bir qədər subyek-
tiv görünsə də, xalq təsəvvüfünün Azərbaycan variantı olaraq,
başqa bir örnəyə də rast gəlmək mümkün deyil. Bədii yaradıcı-
lıqlarındakı çoxcəhətli mövzu zənginliklərinə baxmayaraq,
onların mənzum ifadə təzlərinin bətnində əsas etibarilə ürfan və
təsəvvüf dayanır. Mövzu baxımından daha çox məhəbbət və
gözəlliklərin vəsfindən ibarət olan klassik aşıq yaradıcılığı
nümunələrindəki fəlsəfi simvolika məhz ruhaniyyətlə bağlıdır.
Yuxarıda qeyd etdiyimiz kimi, aşıqlar da məcazlar sistemindən
geniş istifadə etmişlər. Onlar çox zaman zahiri məhəbbət,
dünyəvi, insani sevgi hisslərini xatırladan şeirlərində batini
olaraq, İlahi və irşadi cazibəni gizlətmişlər. Tutaq ki, gülə,
sevgiliyə (hətta konkret adlarla müraciət etsələr belə) həsr
olunmuş qoşma və gəraylılardakı məhəbbət elementləri əslində
(əksər hallarda) həqiqi eşqi, yəni batini-ürfani mənbəni əks
136
etdirir. Bu mənbə klassik Şərq fəlsəfəsindən gələn təsəvvüf
nəzəriyyəsidir.
Təsəvvüf-aşıq məktəbinin layiqli davamçılarından biri və
demək olar ki, sonuncu nümayəndəsi ustad Aşıq Ələsgərdir.
Təsəvvüf və ürfan fəlsəfəsi baxımından Aşıq Ələsgər haqqındakı
bu iddialı fikrimiz əlbəttə ki, ustad aşığın bədii yaradıcılığına
əsaslanır. Aşıq Ələsgərin konkret olaraq hansı təsəvvüf
məktəbinə daxil olması haqqında əlimizdə dəqiq məlumatlar
yoxdur. Yəni onun hansısa bir sufi təriqətinin yolçusu olması
hələ ki, bizimçün qaranlıq qalan bir məsələdir. Baxmayaraq ki,
Aşıq Ələsgər yaxın bir tarixdə yaşamışdır, lakin onun bu məsələ
ilə bağlı şəxsiyyəti və həyatı özündən çoxçox əvvəlki ariflərin və
aşıqların tarixi siması qədər aydın deyil. Bizcə, bunun əsas
səbəblərindən biri, həmin tarixi dövrün hadisələri və orta çağ
klassik ürfan fəlsəfəsindən get-gedə uzaqlaşma amilidir. Yəni
həmin dövr təsəvvüf dünyagörüşündən bir qədər uzaq yaşayan
insanların yaşadığı bir dövr idi. Artıq Aşıq Ələsgərin zamanında
“aşiqlik” “aşıq”liğa çevrilmişdi. Daha dəqiq ifadə etsək, övliya
məqamlı mütəsəvvüf aşıqlar sənətkara, saz və söz mahirlərinə
dönmüşdülər. Bu, tarixi zərurət olsa da, əslində xalqın mənəvi
dəyərlərinin fəlsəfi tutumu, kütlə ruhunun paklığı baxımından
acınacaqlı idi. XVII əsrin ortalarından başlayan rus işğalı və bu
axının gətirdiyi fərqli dünyagörüş Azərbaycan insanının əfkarına
güclü təsir etmişdi. Yenilik adı ilə, dini fanatizmlə mübarizə adı
ilə ürfani dəyərlər də xalqın yaddaşından tədricən silinib gedirdi.
Bir zamanlar Mirzə Ələkbər Sabirin özünü belə “bülbülə, eşqə,
gülə dair yalan fırlatmışam” misrası ilə tənqid etməsi ədəbiyyat
tarixində tez-tez istifadə olunan “realizm”in əlamətlərindən idi.
137
Lakin Sabirin öncə vəsf, sonra tənqid etdiyi “gül” də, “bülbül” də
əslində zahiri gözəlliklərin təcəssümü deyil, məhz rəmz və
məcazlar sisteminin təzahürü idi. Sadəcə, klassik ədəbi ənənələ-
rin artıq dəbdən düşdüyü bir dövrdə ədəbi formalarla bərabər
fəlsəfi düşüncə modelləri də öz aktuallığını itirirdi.
Aşıq Ələsgər məhz belə bir dövrdə yaşayırdı. Məkanından
və mühitindən asılı olmayaraq, Azərbaycanın hər yerində
təsəvvüf dünyagörüşü arxa plana keçmişdi. Bu hal təbii ki, aşıq
yaradıcılığına da təsirsiz ötüşmürdü.
Aşıq Ələsgəri bir mütəsəvvüf adlandırmaq doğru deyil. Ən
azından ona görə ki, həmin dövrdə Azərbaycanda övliyalıq,
pirlik məktəbi demək olar ki, yox dərəcəsində idi. Mütəsəvvüflər
mövcud deyildi. Əgər belə demək mümkünsə, Aşıq Ələsgərin
övliyalığı tarixin və mövcud dövrün “qurbanı oldu”. Lakin ustad
aşıq öz yaradıcılığında çox səylə və israrla ürfani ənənələri
qoruyub saxlamağa çalışmışdır. Burada xalqın tələbi də mühüm
amil idi. Əvvəllər İlahi nura qərq olan, xalqın dərdlərinə batini
gücü ilə əlac edən “İsa nəfəsli”, “Musa kəramətli” övliya aşiqlər-
aşıqlar indi toya, düyünə gedir, bir zamanlar düşünmək istəyən
xalqı indi əyləndirirdilər. Aşıq Ələsgər də bu axından kənarda
qala bilmirdi.
Aşıq Ələsgər çoxlarının hesab etdiyi kimi, adi mömin və
dindar deyildi. Zira, möminlik, dindarlıq (yuxarıda da qeyd
etdiyimiz kimi) şəriət çərçivələri ilə məhdudlaşan bir şeydir.
Aşıq Ələsgər aşiq idi. Onun aşiqliyi aşıqlığından qatqat üstün idi.
Dədə Ələsgər uzun ömür yaşamış, dünya işlərində yetərincə
muradına çatmış, ədəb-ərkan sahibi, xoşbəxt bir insan idi. Onun
qeybdən istədiyi mətləb heç bir zaman dünya mətləbləri ola
138
bilməzdi. O, zamanın sahibindən nə uzun ömür, nə can sağlığı,
nə övlad, nə sərvət istəmirdi. Onun istədiyi heç dini mətləb də
deyildi. Özünün də gözəl, bədii dildə ifadə etdiyi kimi, “alim-
lərin”, “mollaların” bilmədiyini bilirdi.
Yəni, zahirən savadsız olan Ələsgər hər halda dini
mətləbləri zamanının savadlı alimlərindən, ruhanilərindən öyrənə
bilərdi. Lakin həm maddi, həm də mənəvi cəhətdən dolmuş bu
uca könül sahibi olan bir zat qeybdən elə bir mətləb istəyirdi ki, o
mətləbin həlli məhz “həqiqət”in zühurundadır. Bu zühur isə,
özünün də şeirlərində ifadə etdiyi kimi, “Əli Zülfüqarı”na bağ-
lıdır. Məhz elə bu məqamda Aşıq Ələsgərin dindar bir mömin-
liklə bərabər, dərin mətləblərə bələd olan ürfan əhli olduğu
anlaşılır.
Aşıq Ələsgər poeziyasında Həzrət Əli obrazı
Məlumdur ki, dini qaynaqlarda adı keçən məşhur Zülfüqar
Əli ibn Əbu Talibə (s.ə.) məxsus olan ikibaşlı qılıncın adıdır.
Lakin ustad aşıq zühur günündə bu qılıncın İmam Mehdi
Sahibəzzamanın əlində olacağından söz edir (“Məhəmməd
ümməti çıxmaz zindandan, Ta ki, ağam Zülfüqarı çəkməyə”).
Dini rəvayətlərə görə, Həzrət Əlinin Zülfüqarı özündən sonra on
bir İmamın əlində olmuş, sonuncu, on ikinci İmamla bərabər
qeybə çəkilmişdir. Gözlənilən zühur günündə də İmam Mehdi ilə
birlikdə qayıdacaq. Bu, məsələnin dini, yəni şıə şəriətinin
yozumladığı tərəfidir. Fəqət, Aşıq Ələsgər burada “Ağam” kəl-
məsi ilə hər zamankı kimi, məhz Həzrət Əlidən bəhs edir. Həzrət
Əlinin təsəvvüf qaynaqlarındakı “dondan-dona” – bədəndən-
bədənə hülul etməsi, eyni zamanda, onun Xudanın məzhəri hesab
139
olunması bu məsələyə başqa bir şəkildə aydınlıq gətirir.
Təsəvvüf ənənələrinə əsasən, Allahın təcəllası Yer üzündə
müəyyən zatların vücudunda var olmuşdur (bir az sonra Əhli-
Həq dünyagörüşündəki “donbadon” fəlsəfəsinin Azərbaycan aşıq
ədəbiyyatındakı təcəssümünə dair geniş izahlar verəcəyik). Bu
zatlardan biri də Həzrəti Mehdidir. Bir daha təkrar edirik ki, bu
fikir təsəvvüf ideologiyasının bir çox cərəyan və nümayən-
dələrinə məxsusdur. Dini fundamentalizm tərəfindən qətiyyən
qəbul edilməyən və “küfr” damğası vurulan bu fəlsəfi məntiqə
əsasən, Həzrət Əli və Həzrəti Mehdi eyni ruhun, eyni zatın
daşıyıcılarıdır. Bu mənada Sahibəzzamanın əlindəki Zülfüqar
məhz Aşıq Ələsgər tərəfindən təsəvvüf və ürfan qəlibində təqdim
olunmuşdur. Elə yuxarıda adını çəkdiyimiz “mətləb” də bununla
bağlıdır. Ustad Aşıq Ələsgər qeybdəki İmamdan mətləb
istəməklə, həmin sirlərin açılmasının intizarında olduğunu bəyan
edir. Ümumiyyətlə zühur, əksər dini təlimlərdə özünə geniş yer
tutmuşdur. Belə ki, xristianlıqdakı Həzrəti İsanın zühuru,
buddizmdəki Buddanın qayıdışı kimi inanc faktorları bu günə
qədər çoxlu sayda insanların mənəvi ümid yeri olaraq qalmaq-
dadır. Hətta bəzi islami təlimlərdə qeyd olunur ki, zühur günü
Həzrəti Mehdi tək gəlməyəcək. Onun bir tərəfində Həzrəti İsa,
digər tərəfində Həzrəti Musa olacaq. Bu cür inanc fəlsəfəsi
əsasən “isna əşəri” (on iki imamın bərhəq olduğuna etiqad təlimi)
məzhəbində geniş yayılmışdır. Bəzi sünni, o cümlədən Hənəfi,
Şafei məzhəblərində isə Həzrəti Mehdinin elə Məsih olduğuna
inamlar mövcuddur. “Məsih” isə həm Həzrəti İsanın bir adı, həm
də ümumiyyətlə, xilaskar anlamındadır. Bu mənada bəzi əhli-
sünnət qiyamət gününə bir az qalmış Həzrəti İsanın (Məsihin)
140
axirəzzaman Peyğəmbər Həzrəti Məhəmmədin (s.ə.v.) rəhbər-
liyində zühur edəcəyinə inanır. Qeyd edək ki, bütün bu inanclar
istər İslamın, istərsə də başqa dinlərin ehkam, yəni ilkin şəriət
qatlarına isnad edilir.
Təsəvvüfdə isə məsələ tamamilə başqa cürdür. Buradakı
Mehdi hər zaman diri, yəni seçilmiş zatların vücudunda ariflərə
görünən bir məqamdadır. Təbii ki, burada Əhli-Həqlərin nəzəri
“donbadon” (hülul və tənasüx) məsələsi ortaya çıxır. Əhli-Həq
nəzəri sisteminə əsasən, iki cür “zat” mövcuddur. Bunlardan biri
“zati-mehman”, digəri “zati-qürs”dür. Bu zatların ikiliyi mərhə-
ləlik prinsipinə əsaslanır və haqqında daha öncə də bəhs etdi-
yimiz iki zühurla, “zühuri-xas” və “zühuri-amm”la müəyyən
qədər əlaqəlidir. Adını çəkdiyimiz “zat” terminləri məhz “don-
badon”la bağlıdır. Birinci zat, “zati-mehman”, qonaq olan ruh,
gəlib-gedən vücudi-mütləq mənasındadır. Yəni, qeybdəki İmam,
yaxud da Həzrəti Məsih (çünki təsəvvüfdə bu məsələ bir dinə
mənsubluqdan çıxaraq, daha geniş anlam daşıyır) müəyyən
şəxslərin vücudunda mehman olur. Bu fikri, əqidəsi üstündə dara
çəkilən Mənsur Həllac və İmadəddin Nəsiminin tez-tez
işlətdikləri “Ənəlhəq” kəlamı ilə də təhlil etmək olar. Belə ki,
həmin şəxslərin (və bir çox başqa ariflərin, o cümlədən, Şah
Fəzlullah Nəiminin, Şah Nemətullah Vəlinin və başqalarının)
iddiasına görə, Həzrəti Mehdi – yuxarıda izah etdiyimiz kimi –
Cənabi-Haqq onların vücudunda “mehman” olaraq, onların
surətində görünürmüş. Elə bu məqamda da onlar “Ənəlhəq” –
“Mən Allaham” demişlər. Şah Xətain beytinə diqqəti çəkmək
istərdik:
141
Girdim Adəm cisminə, bir kimsə bilməz sirrimi,
Mən bu beytullah içində ta əzəldən var idim... (89, 164).
Diqqətlə nəzər salsaq görərik ki, Xətai burada Allahın
dilindən bəyan edir və özünün dolayısı ilə “zati-mehman” olaraq,
Həzrəti Adəmin cisminə girdiyini və bu cismin də “beytullah”,
yəni Allahın evi olduğunu iddia edir. Göründüyü kimi, hülul
nəzəriyyəsi burada açıq-aşkar ifadə olunur. Biz bunun rəmzli
şəkildə təzahürünə İ. Nəsimidə də tez-tez rast gəlirik:
Surətindən ey sənəm, ta görmüşəm həqqi əyan,
Səcdə qıldı üzünə bu aşiqi-qəllaşımız (76, 69).
Lakin Əhli-Həq, Ələvi-Bektaşı və digər təsəvvüf cərəyan-
larının iddiasına görə, Şah Xətai məhz “zati-mehman” məzhəri
olmuşdur. Yəni Həqq-Təala onun vücudunda “qonaq” olmuşdur.
Bəs, digər zat, yəni “zati-qürs” nəyi ifadə edir? “Zati-qürs” bir
şəxsin vücudunda doğulandan rehlət edənə qədər (ürfan əhli
dünyadan gedən böyük zatlar haqqında “öldü” yox, “rehlət etdi”
və yaxud da “pərdə çəkdi” ifadələrini işlədirlər) var olan Həqq-
Təaladır. “Zati-qürs”ün məqamı “zati-mehman”ın məqamından
qat-qat üstündür.
Bu fikirlərə əsasən söyləmək olar ki, Aşıq Ələsgərin Həzrət
Əli və Həzrəti Mehdi haqqında düşüncələri tamamilə ürfanidir və
adi dinçiliklə heç bir rabitəsi yoxdur.
Ümumiyyətlə, Aşıq Ələsgərin yaradıcılığındakı Həzrət Əli
obrazi dini ehkamçılıqdan çox uzaq, birbaşa könül sirlərinə bağlı,
eyni zamanda, mürşid, pir öncüllüyündə əxz edilən bilik və
inanclarla izah olunmalıdır. Ustad aşığın yaradıcılığında rast
gəlinən mollaların, şəriətçilərin tənqidi, çoxlarının izah etdiyi ki-
mi, onun dinə üsyanından, əski Sovet alimlərinin də dediyi kimi,
142
onun ateist dünyagörüşündən irəli gəlmir. Aşıq Ələsgər dindar,
təqvalı, dərin etiqada malik bir el ağsaqqalı olmuşdur. Onun
mollalara və məzhəbçilərə üsyanı da məhz elə təriqət məsələləri
ilə bağlıdır. Aşığın ürfani dünyagörüşü, şəriət tərəfindən küfr
damğası vurulan fikirləri şübhəsiz ki, zamanının ruhaniləri
tərəfindən təqib olunmuşdur. Bu fikirlər heç də maddi aləmlə,
zahiri gözəlliklərin vəsfi və məddahlığlı ilə bağlı deyil, məhz
təsəvvüf dünyagörüşü ilə əlaqədardır.
Aşıq Ələsgərin Həzrət Əli haqqındakı bir qoşmasına diqqət
edək:
Sidqinən tutmuşam, çağırram səni,
Xeybərin qalasın alan, ya Əli,
Hər kim ayırırsa yarı yarından,
Eylə tətxü tacın talan, ya Əli.
Aslan olub Merac yolunda yatan,
Əbu Cəhlin daşın havaya atan,
Xurma lifəsiynən barmağın çatan,
Ağ devi zindana salan, ya Əli.
Ələsgərə nişan verən almanı,
İslam edən Qəmbərini, Salmanı,
Musaya öyrədən Turda kəlməni,
Cəbrayıla ustad olan, ya Əli (10, 142).
Elə bircə bu şeir bəs idi ki, Aşıq Ələsgər şəriət ruhaniləri
tərəfindən təqib olunsun. Çünki bu qoşmadakı fikirlər Əlipərəst
ürfani dünyagörüşün davam etdiyi min ilə yaxın (bəlkə də artıq)
bir müddətdə çox az sayda müəllif tərəfindən bu qədər açıq və
143
cəsarətli şəkildə deyilmişdi. Həzrət Əlinin vəsfi və mədhi istər
Şəriət, istər Təriqət, istər Mərifət, istərsə də Həqiqət məqamların-
da seyr edən şair, kəlamxan, quyəndə və qəzəlxanlar tərəfindən
müxtəlif zamanlarda bol-bol yazılmışdır. Məsələn, Anadolu
ozanlarından olan Aşıq Zakiri yazır:
Zakiri, bilmem nideyim?
Hangi diyara gideyim,
Ağular verin yudayım
Ol Aliye deyin gelsin (111, 61).
Elə buradan da aydın olduğu kimi, onu vəsf edənlər məhz
fərqli ruhani təbəqələrin şairləri olmuşlar. Yəni ona yazılan
şeirlər də fəlsəfi sistem və dini hədislər, rəvayətlər baxımından
fərqli kateqoriyalara bölünür. Məsələn, bir şəriətçi məddahın
yazdığı şeirdə Həzrət Əli böyük xəlifə, Rəsullahın kürəkəni,
Həsən və Hüseynin atası kimi tərif olunur. Bunun örnəyi
ədəbiyyat tariximizdə yüzlərlədir. Fəqət bu təriqətçi şair Həzrət
Əlini, ümumiyyətlə, ruhani həqiqətləri və bu həqiqətləri təmsil
edən böyük zatları bir başqa gözlə görür. Sufiyanə yazılmış
Həzrət Əli mədhləri yuxarıda da qeyd etdiyimiz kimi, şəriət
alimləri tərəfindən qəbul olunmur. Şəriətçilər hesab edir ki, Həz-
rət Əli bu şeirlərdə Həzrəti Peyğəmbərdən də üstün tutulur və
hətta onların fikrincə, təriqətçilər Həzrət Əli barəsində “qüluvv”
edirlər (bu söz ərəb dilində insanı ilahiləşdirmək anlamına gəlir.
Adətən “qüluvv” damğası vurulan şəxslər haqqında “onlar, Allah
filankəsin simasında görünür və ya filankəs Allahın görünən
sifətidir deyə iddia edirlər” deyilir). Sonrakı “mərifət” qatında bu
mövzu bir az üstüörtülü, rəmzlərə və məcazlara bürünmüş halda
təqdim olunur. Ürfan şairləri (əhli-mərifət), o cümlədən, Hafiz
144
Şirazi, Mövlana Cəlaləddin Rumi kimi ariflər Həzrət Əli
mövzusunu məhz arifanə şəkildə işıqlandırmışlar. Lakin “həqi-
qət” mərhələsində, yəni Əhli-Həq zümrəsindəki Əli obrazı artıq
əsas başlanğıc kimi mövcuddur. Yuxarıda da qeyd etdiyimiz
kimi, Həqiqətin bir zümrə olaraq yaranışı məhz Həzrət Əlinin
hülul vasitəsilə Sultan Sahaka (Sultan İshaqa) təbdil etdiyi ruhi-
mütləq ilə başlayır (Əvvəlki fəsildə buna geniş izahat vermişdik).
Bu mənada Əhli-Həqlər tərəfindən söylənilən təməl fikirlər gizli
tutulur. Çünki o fikirlərin məxluqat arasında yayılması gerçəklər-
dən və Əhli-Həqlərin dediyi kimi, “gerçək ərənlər”dən xəbərsiz
olan kütlə arasında fəsada və nifaqa səbəb ola bilər. Elə bu
səbəbdən də əksər təsəvvüf ərbabı həqiqətin zühurunu gözləyir.
Belə bir mənzərə fonunda Aşıq Ələsgərin bu qədər (yuxarıda
təqdim etdiyimiz şeirdəki kimi) açıq fikirlər bəyan etməsi
insanda təəccüb doğurur. Bu təəccübün bir səbəbi də ondadır ki,
həmin qoşma daşıdığı məna yükü və sirli mətləblər baxımından
tamamilə Əhli-Həq kəlamlarına uyğun gəlir. Sanki Aşıq Ələsgər
bir “quyəndə” kimi Əhli-Həqlərdən batini sifariş alaraq, bu
kəlamı yazmışdır. Bir məsələ də var ki, bu qoşmadakı fikirlər
dini ehkamçılıqdan uzaq olduğu qədər də xalq deyimindən
folklor nümunələrindən də uzaqdır. Yəni bu fikirlər, daha
doğrusu bu sirlər xalq arasında da mövcud ola bilməzdi. Lakin
həmin qoşmadakı iki misra, yəni,
Hər kim ayırırsa yarı yarından
Eylə təxtü tacın talan ya Əli –
– misraları dastan ənənələrindən gəlir. Belə ki, burada
Həzrət Əli ənənəvi olaraq, sevgililərə buta verən Mövla, Ağalar-
Ağası kimi təqdim olunur. Həzrət Əlinin sevənlərə buta verməsi
145
bir çox dastanlardan bizə məlumdur. Şeirdəki “yarı yardan
ayıranların” cəzasının məhz Həzrət Əlidən istənməsi bizim
fikrimizcə, folklor məfhumudur. Ümumiyyətlə, xalq məfkurəsin-
dən, el ağzından qidalanan Aşıq Ələsgər şeirləri hər zaman onun
bir xalq adamı, el atası olduğunu gözlər önünə sərir. Həm də bu
faktorun, yəni Həzrət Əlinin sevgililərə buta vermə məsələsinin
kökü əski Türk təsəvvüf qaynaqlarına söykənir. Həzrət Əlinin
hətta öz zamanından çox-çox əvvəl də yaşadığı, mövcud olduğu
fikirləri müxtəlif təriqətlərdə, təlimlərdə özünə yer tapmışdır. Bu
baxımdan dastan yaradıcılığındakı Həzrət Əli obrazı dini deyil,
mistik və ürfanidir (“Koroğlu” dastanının “Ağca quzu”
boyundakı Həzrət Əli ilə qarşılaşma bu deyilənlərə misal ola
bilər. Burada və ümumiyyətlə, bir çox dastanlarda Həzrət Əli
Xızr Peyğəmbərlə eyniləşdirilir. Xatırlatmaq yerinə düşərdi ki,
təsəvvüfdəki bəzi qaynaqlara əsasən, Xızr İlyas da Həqq-
Təalanın zati-məzhəri sayılır və onun Həzrət Əli ilə eyni vücudda
olması bu baxımdan mənalandırılır).
Təqdim olunan qoşmadakı məna mərtəbələri müxtəlif
qatlarda təzahür edir. Buradakı şəriət rəvayətləri də gerçək tarixi
hadisələr də mistik-əfsanəvi elementlər də, qatı təsəvvüfi fikirlər
də mövcuddur. Məsələn, ikinci misrada ifadə olunan “Xeybərin
qalasın alan ya Əli” fikri real tarixi hadisəni təsvir edir. Söhbət
İslamiyyətə qarşı vuruşan yəhudilərin sığındığı Xeybər qalasın-
dan və bu qalanı fəth edən Həzrət Əli ibn Əbu Talibdən gedir. Bu
fəth zamanı Həzrət Əlinin, Aşıq Ələsgərin başqa bir mənzumədə
ifadə etdiyi kimi, “yetmiş min batmanlıq dəri-Xeybəri” qoparıb
atması məşhurdur. Bu rəvayət bütün İslam tarixçiləri tərəfindən
təsdiq olunmuşdur.
146
İkinci bənddəki
Aslan olub Merac yolunda yatan –
– misrası Həzrəti Məhəmmədin (s.ə.v.) Meracı haqqındakı
qatı təşəyyö (şiə) hədislərinə istinad edir. Bu hədislərə əsasən,
Meracda ikən, Rəsullahın yolunun üstünə bir aslan çıxır.
Peyğəmbər Meracdan qayıtdıqdan sonra bu əhvalatı Həzrət Əliyə
danışır. Həzrət Əli isə “həmin aslan mən idim” deyə ərz edir.
Qoşmanın möhür bəndindəki son iki misra şeirin kulmi-
nasiya nöqtəsidir:
Musaya öyrədən Turda kəlməni,
Cəbrayıla ustad olan ya Əli.
Həqiqətən də bu misralar qeyri-adi kəramət yükünə sahibdir.
Məlumdur ki, Həzrəti Musa Həzrət Əlidən çox-çox qabaq, min
illər öncə yaşamışdır. Yəni, Həzrət Əli ona necə kəlam öyrədə
bilərdi? Belə mətləblər təsəvvüf və ürfan çərçivələrini də çoxdan
aşmış həqiqətlərdir. Bəli, məhz “həqiqət”! Termin olaraq (ümumi
halda işlətdiyimizə baxmayaraq, “təsəvvüf” əslində bir sufi
termini, yəni təriqət anlayışına daxil olan bir şeydir) “təsəvvüf”
təriqət, “ürfan” isə (ərəbcədə “mərifət”, “arif”, “ürfan” sözlərinin
bir törəməsi olaraq) mərifət məktəbinə şamildir. Bu mənada
təsəvvüf və ürfan qəliblərini sındırmaq məhz “həqiqət”ə daxil
olan nəsnələrə xasdır.
Burada türk şairi Mehmet Demirerin çox gözəl bir şeirindən
kiçik bir sitat gətirmək yerinə düşərdi:
Leyla çiçeklere şöyle bir baktı
Baktı ki, çiçekler Ali diyordu,
Aliye ulaşmak aşk ister kardeş
Aşka gelen güller Ali diyordu.
147
Şemsini aradı yıllarca belki
Mevlana dönerken Ali diyordu.
Nemrutun yaktığı alevli ateş
Birden söner iken Ali diyordu (171).
Yuxarıdakı fikir, yəni Həzrət Əlinin Musa peyğəmbərə
kəlam, danışıq öyrətməsi sırf Əhli-Həq rəvayətlərinə aiddir.
Dinlərin tarixindən də məlumdur ki, Həzrəti Musanın nitqi
qüsurlu olub. O, danışanda kəkələyərmiş. Tur dağında Allah-
Təalanın mübarək səsini eşitdikdə isə vəcd və həyəcandan
Peyğəmbərin dili demək olar ki, tamamilə tutulur (maraqlı olan
başqa bir şey odur ki, Peyğəmbərlərinin hərəsi ilə bir şəkildə
ünsiyyət saxlayan Allah, nitqi qüsurlu olan peyğəmbərini
“kəlamullah” (“Allahla danışan” etdi). Aşıq Ələsgər deyir ki, bu
zaman Həzrət Əli ona yardım etdi – ona məhz kəlmə, yəni
danışmaq öyrətdi. Burada daha maraqlı bir fakt mövcuddur.
Tarixdən də bəllidir ki, Həzrəti Musa hər dəfə Fironun sarayına
gedəndə qardaşı (özü də zamanının bir Peyğəmbəri olan) Harunu
da özü ilə aparırdı. Harun həm peyğəmbər, həm Musanın qardaşı,
həm yaxın köməkçisi və həm də (ən əsası) Musanın danışan dili
idi. Qeyd etdiyimiz kimi, Həzrəti Musanın nitqi qüsurlu olduğu
üçün çox zaman Misir fironu ilə Harun danışırdı.
Lakin, Tur dağına Həzrəti Musa tək gedirdi. Həmin dağda
ona vəhy gəlirdi. Yuxarıda qeyd etdiyimiz kimi, vəhy anında
Həzrəti Musanın nitqi daha da çətinləşirdi. Aşıq Ələsgərin
iddiasına görə, Həzrəti Musaya bu zaman Həzrət Əli kömək
edirdi.
İzahlardan da göründüyü kimi, Aşıq Ələsgərin bu qoş-
masındakı son iki misranın məna yükü çox ağırdır. Son misrada
148
isə, ustad aşıq elə bir məsələyə təmas etmişdir ki, bu məsələ dini-
mistik rəvayətlər çərçivəsindən çıxaraq, dərin fəlsəfi məzmun
daşıyır. “Cəbrayıla ustad olan ya Əli” misrası, ümumiyyətlə,
dini motivlərlə əlaqəli deyil. Din anlayışı çərçivəli, ehkamlarla
idarə olunan bir inanc sistemidir. Bu məsələ isə sırf eşqin,
cazibənin, məzhərin və təcəllanın elementlərini daşıyır. Buna
bənzər fikirlərə biz Göyçəli Aşıq Nəcəfin bir divanisində də rast
gəlirik:
Gecə-gündüz zikr eyləyib,
Səni salan yadına,
Mətləb alar, mətəl qalmaz,
Tez yetər muradına.
Cəmi darda qalanların
Yetişənsən dadına;
İbrahimə sən eylədin
Narı gülüstan, Əli! (41, 167).
Bu və buna bənzər fikirlər ənənədən gəlməklə bərabər, həm
də mövzu boyu yeri gəldikcə toxunduğumuz “Ələst” aləmi
haqqındakı fəlsəfənin əsasından törəmişdir.
Bir haşiyə çıxaraq, söyləmək istərdik ki, bu tip ənənəyə
müasir el şairlərinin şeirlərində də rast gəlirik. Onlar dövr və
məkan etibarilə yazdırları misraların fəlsəfi yükünə çox da varid
olmaya bilərlər. Bu, mümkündür. Ancaq dedyimiz kimi, bu bir
ənənədir. Məsələn, məşhur el şairi Borsunlu Məzahir Daşqının
bir şeirində oxuyuruq:
Ələmlə dağıtdın bürciXeybəri,
“Ya mənhu” deyəndə böldün Əntəri.
149
İşarət eylədin gün döndü geri,
Ərrəhman eylədi sənə ziyarət (28, 97).
Bu fikirlərin bənzərinə biz Aşıq Qurbanidə rast gəlirik.
Ənənə məsələsinə dair nümunələr içərisində tanınmış el sənətkarı
ustad Aşıq İskəndər Ağbabalının misraları da diqqətimizi çəkdi:
Mən ürfan adamıyam,
Aşıq kimi aldım nam.
Sözlə şenlənir xanam,
Ya Rəsul, səndən mədəd (1, 15).
Mətləbə qayıdaraq qeyd edək ki, “Ələst” günü ilə bağlı
təsəvvüf qaynaqlarında, şəriət ehkamçılığına daxil olmayan və
bu ehkamın qəbul etmədiyi nöqtələr var. Qurani-Kərimdən gələn
“Ələst günü, sizin Rəbbiniz mənəmmi? – sualına siz “bəli”
dediniz” ayəsindəki məzmun şəriət elmi tərəfindən birtərəfli və
qaranlıq izah olunmuşdur. Belə ki, Allah-Təala bu sualı mələk-
lərə yönəldir. Onlar isə “bəli” cavabını verirlər. Haşiyə olaraq
qeyd edək ki, Aşıq Ələsgər bir divanisində belə deyir:
Ələstdən “bəli” dedim. Nə xoş kamaldı yüküm.. (Həmin
divanidəki misranı ayrıca araşdıracağıq).
Bu hadisə ariflər tərəfindən, batini bilgilərdən və ürfan
əhlinin özünün də dediyi kimi, “məxfi mənbələrdən” gələn
məlumata görə, bu şəkildədir; Həqq-Təala Həzrət Cəbrayıldan
soruşur: – Sən kimsən, mən kiməm? Cəbrayil cavab verə
bilməyəndə Həzrət Əlinin Zülfüqarı onun qanadlarına enir. Bu
zaman Həzrət Əli özü peyda olur və həqiqəti Həzrət Cəbrayıla
öyrədir. Allah-Təala bu sualı ikinci dəfə təkrar edəndə Cəbrayıl
cavab verir: “Sən Allahsan, mən bəndə”.
150
Bu qısa hədisdən də göründüyü kimi, Aşıq Ələsgərin,
Həzrət Əlinin Cəbrayıla ustadlığı məsələsini nəzmə çəkməsi
ürfani qaynaqlara əsaslanır.
Aşıq Ələsgər məfkurəsində
Əhli-Həqq nəzəri fikrinin izləri
Məlumdur ki, şeir, musiqi, ümumiyyətlə, incəsənət amili
hər zaman konkretlik ifadə etmir. Yəni bir mənada, hər şair, hər
incəsənət adamı müəyyən olunmuş bir missiya daşıyıcısı deyil.
Bu mənada mütəsəvvüf şair və aşıqlar istisnadır. Əvvəldə də
qeyd etdiyimiz kimi, Aşıq Ələsgəri tam bir mütəsəvvüf şair
adlandırmaq düzgün olmazdı. Onun şeirləri təsəvvüfi, ürfani
qaynaqlarla dolu ola bilər. Lakin, təsəvvüf ərbabı olmaq,
sənətkarlıqdan və şairlikdən ibarət deyil. Həm də (yuxarıda da
vurğuladığımız kimi) Aşıq Ələsgərin zamanında, təbiri caizsə,
mütəsəvvüf olmaq mümkün deyildi. Ustad aşıq güclü ilham,
həvalə və cazibə altında olan nadir bir şəxsiyyət idi. Lakin onun
bir övliya, mütəsəvvüf olması üçün bunlar belə yetərli deyildi.
Bəs onda Aşıq Ələsgər bu mətləbləri haradan, kimlərdən əxz
etmişdi? Axı nə ilhamın gücü ilə, nə də xalq içindən gələn
rəvayətlərlə bu nəsnələri anlayıb, qəbul etmək mümkün deyildi.
Bunlar, bu mətləblər konkret məktəb və təlim ünsürləri idi. Yəni
bunları bilməkdən ötrü pirə, mürşidə möhtac olmaq lazım idi.
Aşıq Ələsgər, şeirlərindən də göründüyü kimi, həmin mətləbləri
bilməklə kifayətlənməmiş, həm də onları candan, könüldən qəbul
etmişdir. Məhz bu qəbullanmaq duyğusu məhəbbətin, sədaqətin
nişanələridir. Bu sədaqət, bu məhəbbət isə, ustada, pirə yönəlmiş
151
müqəddəs duyğulardan ibarətdir. Ustad aşıq məşhur bir
divanisində deyir:
Biçarə Aşiq Ələsgər,
Sığın Şahi-Heydərə,
Onun damənindən tutan
Məşhərdə yanmaz nara,
Pirim mənə nüsrət verib
Girdim bu gün bazara,
Sən sərrafsan, aç, xird elə,
Bax gör, nə maldı yüküm... (10, 204).
Bu bənddəki Şahi-Heydər Həzrət Əlidir (“Heydər” kəlməsi
ərəb dilində “aslan” deməkdir. Bu izafət tam olaraq “Heydəri-
Kərrar”dır ki, bu da ərəbcə “təkrar hücum edən aslan” məna-
sındadır). Ən diqqətçəkən məqam isə, buradakı “pir” kəlməsidir.
Məlum olduğu kimi “pir” (fars dilində yaşlı, qoca adam
mənasında olaraq) ürfani termin kimi, ustad, mürşid anlamın-
dadır. Özü də “pir” kəlməsi İslamiyyətdən çox öncələr qədim
İran ərazisindəki “muğlar”, “muğların piri”, klassik ədəbiyyatda
bu gün də çox işlənən “piri-muğan” kəlməsi olaraq, ruhani bir
anlayış kimi mövcud olmuşdur. “Pirim mənə nüsrət verib”
ifadəsi ilə Aşıq Ələsgər sanki bir dəqiqləşdirmə aparır, az qala
konkret ünvan göstərmək istəyir. Buradakı “nüsrət” kəlməsi ərəb
dilində “qələbə”, “uğur” anlamındadır. Yəni ustad aşıq deyir ki,
pirimin mənə verdiyi qələbə müjdəsi məni hər “bazarda”, yəni
hər meydanda qalib edər. Bu, çox mühüm bir məqamdır. Aşıq
Ələsgər “pirim” deməklə, çox güman ki, heç kimi və heç bir fikri
təkrarlamır, yamsılamır. Bu, ən azından misranın məna gücündən,
poetik sərrastlığından hiss olunur. Yəni, təsəvvüf dünyagörüşü və
152
hətta ürfani terminologiya baxımından Aşıq Ələsgərin bu misrası
olduqca orijinaldır. Bütün bunlar istər-istəməz belə düşünməyə
əsas verir və səbəb olur ki, Aşıq Ələsgər zamanının ürfani
çevrələri və hansısa təsəvvüf zümrələri ilə müəyyən qədər
əlaqədə olmuşdur.
Özəl olaraq, əlavə məlumat üçün bir mətləbə də aydınlıq
gətirmək istərdik. Bu da yuxarıda müəyyən qədər təhlilini
verdiyimiz “Ya Əli” qoşmasındakı “ya” ifadəsidir. “Ya” məlum
olduğu kimi, ərəbcədə müraciət forması, türk dillərindəki “ey”
sözüdür. “Ya Əli”, yəni, “Ey Əli” anlamındadır. Buna heç bir
şəkk-şübhə yoxdur. Fəqət, ürfani və hətta dini qaynaqlarda “Ya”
ifadəsi xüsusi məna daşıyır. Əvvəlcə, İslam Peyğəmbəri ilə bağlı
bir hədisi xatırlatmaq istərdik. Hədisdə nəql olunur ki, Peyğəm-
bərliyinin ilkin dövrlərində (din tarixində Həzrəti Məhəmmədin
(s.ə.v.) həyatı dörd əsas dövrə bölünür: Bisət (yəni ona peyğəm-
bərliyin gəlişi), Dəvət (yəni xalqı dinə çağırışı), Hicrət (Mək-
kədən Mədinəyə köç etməsi) və Hüsrət (İslam peyğəmbərinin
qələbəsi-Məkkənin fəthi) yəhudi alimləri Rəsullahın yanına gəlir,
ona peyğəmbərliyini sübüt etmək üçün bəzi suallar verirlər. Bu
suallardan biri, məşhur “Əshabi-Kəhf” əhvalatı, digəri isə, “Ya”
məsələsi ilə bağlı olur. Bir daha vurğulamaq istərdik ki, bu hədis
məhz elə şəriət alimləri tərəfindən təsdiqlənir. Lakin şəriət
ruhaniləri həmin “Ya” məsələsinin nə ilə bağlı olduğunu və
Peyğəmbərin bu suala necə cavab verdiyini açıqlamırlar. Həqiqə-
tən də şəriət elmində və ümumiyyətlə, din tarixində bu məsələ
barədə konkret heç bir məlumata rast gəlinmir.
“Ya” haqqındakı yeganə açıq qaynaq yenə də Əhli-Həq
mənbələrində mövcud olan informasiyalardır. Əhli-Həqlərin
153
ehkam və nəzəri baza halına çevrilmiş qaynaqlarında bu məsələ
belə açıqlanır:
Həqq-Təalanın pak zatı hələ kainat xəlq olunmamışdan
qabaq mərhələli olaraq, 3 adda mövcud idi:
1. Ya
2, Xavəndigar
3. Şahxoşin
Bir daha vurğulayaq ki, bu adlar mərhələli şəkildə, yəni bir
növ təkamül prosesində dəyişilmişdir. “Ya” Onun ilk adıdır.
“Xavəndigar” və “Şahxoşin” isə, Əhli-Həqlərdə məxfi mənbələr
olaraq, mənaları geniş şəkildə açıqlanmayan, Zati-İlahiyə isnad
edilən adlardır. Bu qısa məlumatla kifayətlənərək, onu söyləmək
istərdik ki, Allah-Təalanın ən ilkin adlarından olan “Ya” ismi
əksər hallarda mütəsəvvüflər tərəfindən Xudanın məzhəri, zatı,
təcəllası hesab olunan şəxslərin adlarının önünə əlavə olunmuş-
dur. “Ya Əli” burada, məhz ürfani bucaq altında baxdıqda, müra-
ciətdən başqa Əlinin bir adı kimi görünür. Yəni, məna etibarilə
bu, “Ey Əli” yox, məhz “Ya Əli” dir. Bu da həmin hülul və zati
təcəlladır ki, Əhli-Həqlərdə və digər təsəvvüf cərəyanlarında
gizli və ya açıq şəkildə özünə geniş yer tutmuşdur. Tanınmış
Türk alimi Bahəddin Ögəlin “Türk Mifologiyası” əsərinin birinci
cildində oxuyuruq: “Qurana görə də tanrı insanı öz surətində
yaratmışdır. İnsan oğlu ən sonda yaradıldığı üçün bütün
varlıqların ən kamili, eyni zamanda, kainatın da bir xülasəsi kimi
idi. Təbii olaraq, mütəsəvvüflər bunu daha da inkişaf
etdirmişdilər. Onlara görə, insan xarici görünüşü etibarı ilə
tanrının özü deyil, onun yaratdığı bir xilqət idi. Əslində isə o
yalnızca bir xilqət deyil, tanrının özü idi” (77, 473).
154
Bütün bu deyilənlərdən çıxış edərək, cəsarətlə söyləmək
olar ki, Aşıq Ələsgərin bu mətləblərdən müəyyən qədər xəbəri
olmuşdur. Çünki, məsələn, “Ələstdən “bəli” dedim” ifadəsi elə
məqamlardan xəbər verir ki, Aşıq Ələsgər həmin mətləblərdən
bixəbər olsaydı, belə bir sözü, belə bir fikri sadəcə, ağlına
gətirməzdi.
Buradakı ən diqqətçəkən məqam isə, Ələst günündəki
“bəli” kəlməsinin başqa qaynaqlarda, o cümlədən, Qurani-
Kərimə əsasən, mələklərin deyil, Aşıq Ələsgərin öz təbiri ilə
desək, onun öz ağzından çıxmasıdır. Yəni qısası, Aşıq Ələsgər
Ələst cəmində Həqq-Təalanın “sizin Rəbbiniz mənəmmi?”
sualına özü “bəli” cavabını verdiyini iddia edir. Böyük ustad
məhz belə bir etirafı xüsusi olaraq vurğulayır.
Bəs, bu necə müəmmadır ki, Dədə Ələsgər özünün bir
zaman Ələst aləmində olduğunu söyləyir? Üstəlik nəzərə alsaq ki,
Aşıq Ələsgərin bu məfhuma baxışı ürfanidir, o zaman bu suala
(əvvəlki abzaslarda izahını verdiyimiz kimi) cənabi-Cəbrayıl
cavab vermişdir. Həmin Cəbrayıl ki, bu suala birinci dəfə cavab
verə bilməyəndə qanadına Həzrəti Mövlanın Zülfüqarı enmişdi.
Sonra isə, Həzrət Əlinin təlimi və ustadlığı ilə bu suala cavab
verə bilmişdi.
Burada isə, Aşıq Ələsgər deyir ki, həmin “bəli” cavabını
Ələst günü mən vermişəm. Bu müdhiş və müəmmalı iddia elə-
belə, üstündən xəlvətcə keçiləcək bir məsələ deyil. Bu sirri
cəsarətlə açmağın vaxtı çoxdan gəlib çatmışdır. Həqiqətən də bu
sirrin çözümü müəyyən qədər cəsarət tələb edir. Çünki uzun
zaman elmi ateizmin, indi isə yarımçıq dini doktrinanın mövcud
olması səbəbindən belə məsələlərin izahı və təhlili mümkün
155
olmamışdır. Məsələ orasındadır ki, Aşıq Ələsgərin qəbul
etdiklərini bizim də qəbul etməmiz, ən azından dərk etməmiz
üçün təsəvvüfün nəzəri sisteminə səthi olsa da bələd olmamız
gərəkdir. Bu isə çox çətin bir prosesdir.
Bu məsələdə yeganə mənbə Əhli-Həq dərvişlərinin daşıdığı
əqidə sistemindəki mövcud prinsiplərdir. Bu sistemə əsasən,
hülul və təbdil deyilən anlayışlar vardır. Təbdil anlayışı xüsusilə
geniş əhatə dairəsinə malikdir. “Təbdil” sözü ərəbcədə
“yerdəyişmə”, “əvəzləmə” anlamındadır. Dilimizdə işlənən “bə-
dəl” sözü də həmin kökdəndir. Təbdil də hülul kimi, əvvəllərdə
də izahını verdiyimiz ənənəvi “donbadon” anlayışıdır. “Don-
badon” yəni, “don dəyişmə”, “bədən dəyişmə”, “vücuddan vü-
cuda keçmə” deməkdir. Bu anlayış bir çox sufi təriqətlərində
mövcud olsa da bir az rəmzi, qeyri-konkret və bir az da
cəsarətlidir. Yəni, təriqət sufiləri təbdili-ruh məsələsini qəbul edir,
ancaq ona çox ehtiyatla yanaşırlar. Məsələn, onlar astaca, gizlicə
deyirlər ki, “bizim pirimiz filankəsdir” – yəni, bizim mürşidi-
mizin vücudunda filan övliyanın ruhu təbdil olaraq, hülul edərək,
yaşayır. Fəqət, yenə də təkrar edirik ki, bu məsələ təriqətdə çox
da açıq və cəsarətli şəkildə təzahür olunmur.
Aşıq Ələsgərin Əhli-Həqlərlə əlaqəli olduğunun üstündə
ona görə israrla dayanırıq ki, həm məfkurəvi, həm də praktik
tərəfdən “mən Allahın əzəm mələyi Cəbrayılam” deməsi ilə
ustad aşıq müəyyən bir çevrəyə sahib olmuşdur. Belə ki, yenə də
“həqiqət” nəzəriyyəsinə əsasən, əgər Allahın mələkləri insan
vücuduna təbdil olaraq, dünya üzərində mövcuddursa, deməli,
ürfani məntiqə əsasən, Allah-Təalanın özü də təcəlla və ya hülul
edir və onun yer üzündə məzhəri, “zati-mehmanı”, “zati-qürs”ü
156
də mövcuddur. Bu baxımdan ustad aşığın şeirlərində işlətdiyi
“pirim”, “şahlar şahı” və başqa bu kimi ifadələr həmin silsiləyə
və ruhani çevrəyə şamil edilə bilər. Araşdırmaçı alim İsrafil
Babacanın Əhli-Həqlər haqqındakı yazısında oxuyuruq: “Bu
firqənin inancı, ruhun geri dönüşü və tənasüxdür. İnsanın
əməlləri məqbul olursa və sidqin başlanğıcından rica edərlərsə,
bu kimsələrin ruhlarının dünyaya göndəriləcəyi inancına
sahibdirlər. Əhli-Həqqin inanc üsulunun ağırlıq mərkəzi, Haqqın
tam və tamam olan sifət və fellərdə yeddi təcəllasına dayanır. Bu
təcəllilərə “donbadon” deyərlər. “Don” kəlməsi; əlbisə, məzhər,
zahir, köynək, cəsəd, qəfəs bunun kimi anlamlara gələn türkcə
bir kəlmədir” (167).
Biz iddia etmirik ki, Aşıq Ələsgər Əhli-Həq olmuşdur.
Onun Əhli-Həq olması, mütləq bir çevrə içində olması, həmin
nəzəri sistemə əsasən, onun özünün pirinin, şahının və dəlilinin
olmasını gərəkdirirdi. Bu üç nəsnə, yəni “pir”, “şah” və “dəlil”
Əhli-Həqlərin bir növ təsdiqi və şərtidir. Yəni bu şərtlərə sahib
olmayan dərviş, ürfan əhli, sufi sayılsa da Əhli-Həq deyil.
Əlbəttə, başqa sufi təriqətlərində də bir mürşidin mövcudluğu
vacib amildir. Lakin Əhli-Həq sistemində bu məsələ, silsilə,
ustad-şagird ardıcıllığı daha konkret, sistemli və prinsipial
şəkildədir. Onu da qeyd edək ki, pirin, şahın və dəlilin
keyfiyyətləri, vəzifələri və şəxsiyyətləri başqa-başqa və müəyyən
olunmuş şəkildədir.
Bütün bu deyilənlərdən belə nəticə çıxarmaq olar ki, Aşıq
Ələsgər ürfan əhli olsa da konkret ordenə, sektaya və hansısa
təsəvvüf zümrəsinə aid olmamışdır. Yaxın tarix olmasına
baxmayaraq, Göyçədə və onun ətrafında hansısa sufi təkyələrinin
157
və özəlliklə də, Əhli-Həqlərin mövcud olması barədə əlimizdə
konkret faktlar yoxdur. Lakin nəzərə almaq lazımdır ki, Göyçə
Miskin Abdal kimi qütbi-övliyanın vətənidir. Bu torpağın ürfani
dəyərlərdən xali olması, sadəcə mümkün deyildi. Fəqət, silsilə
olaraq, ustad-şagird, pir-mürid ardıcıllığı olaraq, Əhli-Həq
olduğundan şübhələndiyimiz Miskin Abdal və çevrəsinin
Ələsgər zamanına qədər gəlib çıxması qaranlıq qalan məsələdir.
Bu baxımdan istinad edə biləcəyimiz yeganə mənbə yenə də
xalqın içində yaşayan, ağsaqqalların dilində əfsanə şəklində də
olsa dolaşan “həqiqət” nəsnələri və ürfani dünyagörüşdür.
Məsələləri bu qədər incələməyimizin səbəbi Aşıq Ələsgərin
şeirlərindəki çox açıq və cəsarətli ürfani mətləblərdir. Əvvəldə
də qeyd etdiyimiz kimi, “həqiqət” elminə bələdçilik təkcə xalqın
içindən süzülən və aşığın könül həvaləsinin məhsulu olan bir şey
ola bilməz. Bunun üçün bir də təkrar edirik ki, konkret pirə,
mürşidə mütləq ehtiyac vardı. Mərhum ustad Aşıq Ələsgərin
özünün pirinin olması barədə müxtəlif iddialar mövcuddur.
Lakin bu barədə, yəni məşhur Aşıq Alının məhz təsəvvüf
mürşidliyi etməsi haqqında olan fikirlər dəqiq, elmi izaha malik
deyil və beləliklə həqiqətə uyğun deyil. Lakin bu da bir
ehtimaldır və heç də tam əsassız ehtimal deyil. Aşıq Alının öz
şeirləri də ürfani mətləblərlə dolub daşır. Məsələn,
Mərifətdən kamil olan ay aşıq,
Şəriəti nəylə edərsən aşkar?
Bey altından o nöqtəni bəyan et,
O nöqtədən eylə məni xəbərdar (5, 90) –
158
– misraları Aşıq Alının təsəvvüf qatlarını necə sadaladığını
göstərir. Üstəlik “bey” altındakı nöqtə məsələsi də Həzrət Əlinin
təriqətdəki batini məqamı ilə bağlıdır.
Heyf ki, bu şəxslərin dünyagörüşünü, fəlsəfi-nəzəri sistemə
sahib olduqlarını yalnız onların bədii yaradıcılıqlarından anlamaq
olur. Ən mükəmməli o olardı ki, mütəsəvvüf dünya baxışına
yiyələnmiş olduqlarını iddia etdiyimiz bu şəxsiyyətlərin ürfanla
bağlı silsiləvi və mənqəbəvi həyatları haqqında məlumatlar
əlimizdə olardı.
Ələstdən “bəli” dedim,
Nə xoş kamaldı yüküm.
Beş gözəlin aşiqiyəm,
Vəsfi-camaldı yüküm..
“Nə xoş kamaldı yüküm” ifadəsi dərya kamalın və ruhani
təkamülün izharıdır. “Xoş kamal” olmaq məqama yetişmək,
imtiyaz sahibi olmaq, daxili hüzur və səadətə nail olmaqdır. Bu
ifadənin özü də termindir. “Yük” isə elmdir, qazanılmış kamaldır.
Məqamın yük olaraq dəyərləndirilməsi çəkilən zəhmətlərin,
mürşidə qulluğun, nəfs riyazətinin gətirdiyi əziyyət və nişanədir.
Aşıq Ələsgərin “yük” kəlməsini işlətməsi təsadüfi deyil. O,
başqa ifadə də işlədə bilərdi. Məhz elmə, əqidəyə, qazanılmış
məqama “yük” deyilməsi ustad aşığın orijinal ifadə tərzidir.
Ümumiyyətlə, bu divani çox mükəmməl poetik bir nümunədir.
“Divani” anlayışının özü də ürfanidir. “Divan” bir növ Haqq
divanı, Haqq dərgahındakı hesabat, məşhər, sorğu-sual mənala-
rına uyğundur. Bu da təsadüfi deyil ki, saz-söz məclislərinin
ənənəvi olaraq, “Divani” ilə açılması vacib amil sayılır. Həm də
divani şeirləri adətən, hikmət, ürfan və dini-mistik keyfiyyətlərə
159
malik olur. On dörd hecalı olan bu mənzumə forması sazda
çalınan “Divani” havası üstündə oxunaraq, bu musiqi forması ilə
möcüzəli bir şəkildə biri digərini tamamlayır, ruhani bir
assosiasiya və ab-hava yaradır.
Aşıq Ələsgərin yuxarıdakı “Divani”sindəki “beş gözəlin
aşiqiyəm” ifadəsi də dərin mənəvi qatlardan xəbər verir. Ənənəvi
olaraq tədqiqatçılar tərəfindən də “beş gözəl” “pənc təni Ali-
Əba”. “beş kimsənə” – Məhəmməd, Əli, Həsən, Hüseyn, Fatimə
kimi izah olunur. Bu doğrudur. Ən azından ona görə ki, ilk
misralardakı ruhani fəlsəfəyə uyğun olaraq, (“Ələstdən “bəli”
dedim, nə xoş kamaldı yüküm”), zahiri, məsələn, qadın gözəl-
liyindən, həmin gözəlliklərə vurğunluqdan söhbət gedə bilməzdi.
Burada heç rəmz və məcazlığa da o qədər ehtiyac yoxdur.
“Divani” məzmununun keyfiyyətləri də nəzərə alınmaqla, “beş
gözəl” anlayışının məhz Əhli-Beytə (Peyğəmbərin pak və məsum
ailəsi) şamil edilməsi danılmazdır. Bu o qədər açıq və aydındır ki,
hətta əski Sovet dövründən qalma alimlər tərəfindən belə, bu
misra məhz ruhaniyyətlə bağlı izah olunmuşdur.
Lakin burada da məsələ təkcə dini deyil. Yəni Aşıq Ələsgər
Əhli-Beyt sevgisindən bəhs edərkən, hər kəsin anlayıb, qəbul
etdiyi məfhumlardan daha dərinlərə gedib çıxır. Söhbət Əhli-
Beytdən getsə də, burada yalnız ürfan əhlinə və təsəvvüf
ərbabına xas olan metoddan istifadə olunmuşdur. Bunun isbatı
üçün ilk misraya nəzər salmaq məqsədəuyğundur. Çünki bu
misralar biribiri ilə əlaqəlidir və biri digərinin məntiqi davamıdır.
Aşıq Ələsgər Ələst aləmini xatırlayır və bu məqamda Əhli-Beyt
aşiqliyini ortaya qoyur. Bu iki məfhumun, yəni Ələst bəzmi ilə
“beş gözəl”in rabitəsini qurmaq üçün məşhur bir ürfani rəvayətə
160
istinad etmək istəyirik. Rəvayətdə deyilir ki, Firdövs cənnətində
(hələ Yer kürəsinə gəlməmişdən öncə) Həzrəti Adəm cənabi
Cəbrayılın rəhbərliyi ilə behiştin sirr dolu mərtəbə və
məkanlarını səyahət edir. Elə burada da Adəm peyğəmbərə
Həzrəti Cəbrayılın dili ilə “ismi-əzəm”lər öyrədilir. Behiştin mə-
na dolu məkanlarını seyr edən cənabiCəbrayıl və Həzrəti Adəm
qırx otaqlı bir sarayın önünə gəlirlər. Cəbrayılın müşaiyəti ilə 39
otağı gəzən Həzrəti Adəm 40-cı otağa daxil ola bilmir. Çox dua
və niyazdan sonra, Allahın rizasıyla Həzrəti Adəm 40-cı otağa
daxil olur. Burada, taxt üzərində üzü niqablı bir xanımın
oturduğunu görür. Bu xanımın başında bir tac, boynunda bir
boyunbağı, qulaqlarında isə bir cüt sırğa vardı. Sırğanın biri göy
daşlı, digəri qırmızı daşlı idi. Həzrəti Adəm bu xanımın kimliyni
və üzərindəkilərin hansı əlamətlər daşıdığını xəbər alır. Həzrəti
Cəbrayıl belə cavab verir: “Bu xanım bir zaman dünyaya
gələcək axirəzzaman Peyğəmbərin qızı Həzrəti Fatimeyi-
Zəhradır. Onun başındakı tac atası Həzrəti Məhəmməddir.
Sinəsindəki boyunbağı əri Həzrət Əlidir. Qulağındakı göy
daşlı sırğa oğlu İmam Həsəndir ki, onu zəhərləyib öldü-
rəcəklər. Qırmızı daşlı sırğa isə digər oğlu İmam Hüseyndir
ki, onu da qılıncla şəhid edəcəklər”.
Qeyd edək ki, bu rəvayət bir çox mütəsəvvüflər tərəfindən
nəql edilməklə bərabər, həm də xalq dilində dolaşmaqdadır.
Əvvəlki abzaslarda izahını verdiyimiz “mey” sözünün əbcəd
hesabı ilə 14 rəqəmini göstərməsi və bunun on dörd məsumla
bağlı olması da bu rəvayətlə əlaqədardır. Qeyd etdiyimiz kimi,
Həzrəti Adəm məhz cənnətdə ikən on dörd məsum haqqındakı
161
bilikləri alaraq “məst olur”. Bu məstlik 14 rəqəmi ilə şifrələnən
“mey”lə izah olunur.
Aşıq Ələsgərin bu rəvayətə istinadının məhz Ələst gününü
xatırladan beytlə əlaqəli istifadə olunması təsadüfi deyil. Qeyd
edək ki, bu əhvalatın baş verdiyi məkan, yəni Firdövs adlanan
cənnətdə yalnız Həzrəti Adəmlə Həzrəti Həvva yaşayırdı.
Firdövs, bu mənada Haqq dərgahı-Ələst bəzmi idi.
Ələstdən “bəli” deyən,
Sübhana baş endirir,
Mühəmmədə nazil olan,
Qurana baş endirir.
Özü birdir, adı minbir,
“Vəhdəhü la şərikə”,
Əhli-mömin görə bilməz,
Pünhana baş endirir... (10, 192)
”Sübhan” Allahdır, Allaha edilən həmdü sənadır. Aşıq
Ələsgər bəyan edir ki, Ələst günü “bəli” deyənlər Ona baş əyir.
Burada kiçik bir ayrıntı var. Sanki ustad aşıq “Ələstdən “bəli”
deyən” misrasını xüsusi vurğu ilə demişdir. Bu vurğunun altında
deyəsən, “Ələst günü “bəli” deməyənlər də vardır” fikri yatır.
Yəni Aşıq Ələsgər demək istəyir ki, Ələst aləmində var olanlar
xaslar, seçilmişlərdir. Bu fikirlə bağlı Əhli-Həq nəzəriyyəsində
insan xilqətindəki maraqlı bir parçalanma mövcuddur. Deyilir ki,
Əhli-Həqlər özləri, eləcə də, cümlə ənbiya və övliyalar “zərgil”,
yaxud da “zərdəgil”dirlər. Burada zər rəngində sarı gildən,
palçıqdan söhbət gedir. Qeyd olunur ki, iki cür yaranış vardır.
Birincisi, zər gildən, yaxud da goranlarda deyildiyi kimi, “zər
xəmirdən”, “sarı torpaqdan” xəlq olunanlar, digəri isə qara
162
torpaqdan yaradılmışlardır. “Zərdəgillər” xas aşiqlər, Ələst
günündə Həqq-Təala ilə vəhdətdə olanlardır. Onlar bu dünyaya
gəldikdən sonra həmin günü, Seyyid Əzim demişkən “o dəmlər”i
xatırlayır və hicran atəşində qovrulurlar. Onlar zahirən fani
olsalar da, başqaları kimi doğulub ölsələr də qara torpaqdan xəlq
olunan yerdəki insanlara bənzəsələr də onların mayasında hə-
qiqət yatır. Bu nəzəriyyədə daha sonra deyilir ki, “zər xəmir”dən,
“sarı torpaq”dan xəlq olunanlar Yerdə yox, dərgahda, bəzi
ideoloqların fikrincə, Həzrəti Adəmin məkanı olan Firdövs
behiştində yaranmışlar. Yəni onların mayası da Yerin torpa-
ğından deyil. Burada İlahi ədalət prinsipinin paradoksal məntiqi
də müəyyən qədər açılır. Hər halda Əhli-Həq dünyasındakı
(özləri demişkən, “Yarıstan”dakı) bu inanc sistemi dini-fəlsəfi,
metafizik cərəyanlarda analoqu olmayan bir quruluşdur.
Özü birdir, adı min bir,
“Vəhdəhü la şərikə”...
Allahın vəhdaniyyəti danılmaz gerçəklikdir. Aşıq Ələsgər
bunu xüsusi olaraq vurğulayır. “Vəhdəhü la şərikə” kəlməsi
Qurandan gəlib, namazın ən mühüm atributlarından olan “təşəh-
hüd”də istifadə olunur. Mənası “Onun şəriki yoxdur” deməkdir.
Göründüyü kimi, təməli və keyfiyyəti təkallahlıq olan İslamın ən
çox vurğulanan və xatırlanan vəhdaniyyət anlayışı bu şeirdə özü-
nü məzmunun qayəsi olaraq göstərir.
Fəqət, “Özü birdir, adı minbir” ifadəsinin altında başqa
mətləblər yatır. Bu misraların obyekti və belə demək mümkünsə,
qəhrəmanı Həqq-Təalanın özüdür. Onun özü təkdir, fəqət adı
çoxdur. Aşıq Ələsgər “min bir ad” kəlməsini işlədir. Ancaq
İslamiyyətdən bizə məlumdur ki, Allahın 99 gözəl adları
163
mövcuddur. Bu adlar Qurani-Kərimdən çıxarılaraq, möminlərin
ən önəmli zikrlərindən birinə çevrilmişdir. Bəzi müsəlmanlar bu
adları əzbərləyərək, 99 saylı təsbeh vasitəsilə zikr edirlər. Təsbeh
dənələrinin sayının 99 olması bir tərəfdən də bununla əlaqədardır.
Ancaq Aşıq Ələsgər  burada 99 Əsmaül-hüsnadan yox,
1001 addan bəhs edir. O zaman bu min bir ad hansılardır və han-
sı mənbəyə əsaslanır?
Məsələ burasındadır ki, Qurani-Kərimdən gələn və
“Əsmaül-hüsna” adlanan 99 ad isim deyil, sifətdir. Çünki,
“Əsmaül-hüsna” ərəb dilində “gözəl adlar” deməkdir. Qramma-
tik cəhətdən “Əsmaül-hüsna” məhz ismi-sifətdir.
Belə nəticə çıxarmaq olar ki, 99 adlar sifət, min bir adlar isə
isimdir. Bəs onda bu isimlər haradandır və 1001 nə deməkdir?
Yenə də təsəvvüf qaynaqlarına görə, HəqqTəala zati təcəlla
olaraq (təcəllalar üç cürdür: zati təcəlla, sifati təcəlla və feli
təcəlla) min bir şəxsin vücudunda zühur etmişdir – yaxud da bu
min bir hələ tamamlanmayıb və bu “zühuri-xasslar” və “zühuri-
ammlar” davam edir. Bu inanc sistemi də əsasən Əhli-Həqlərin
nəzəriyyəsində daha əhatəli və məntiqi sıralanma üzrədir. Əlavə
olaraq qeyd etməliyik ki, təsəvvüf inancına görə, Xudavəndi-
aləmin şəxs olaraq təcəlla etdiyi (zühur etdiyi) ilk zat Həzrəti
Adəmdir. Yəni Adəm peyğəmbər həmin min birdəndir.
Əhli-Mömin görə bilməz,
Pünhana baş endirir...
Bu misralar heyrətamiz dərəcədə məntiqi bir tamamlanmanı
yerinə yetirir. Yəni, bu izahlardan məlum olur ki, həmin nəsnələr,
ustad aşığın təbiri ilə desək, möminlərin görə biləcəyi, dərk edə
biləcəyi şeylər  deyil.
164
“Mömin” ərəbcədə “iman əhli” deməkdir. Sözün kökündə
“iman” yatır. “İman” termin olaraq, ruhani təkamülün birinci pil-
ləsi olan şəriətə daxildir. Bu pillədə imandan üstün heç nə yoxdur.
Əgər birisi imandan keçib, eşqə varırsa, o zaman həmin şəxs
möminlikdən ötə arifdir. Sonrakı pillə isə, “həqiqət”dir ki,
həqiqətin təzahürlərinə biz Aşıq Ələsgərin mənzumələrində tez-
tez rast gəlirik.
Ustad aşıq “əhli-mömin görə bilməz” ifadəsilə açıq şəkildə
bildirir ki, bu mətləbləri anlamaq dindarların, şəriət əhlinin yox,
ürfan əhlinin, təsəvvüf ərbabının keyfiyyətidir. Elə buna görə də
misranın davamında Aşıq Ələsgər “pünhana baş endirir”
ifadəsini işlədir. Bu “pünhan”, həmin “təriqət” sirridir ki, şəriət
əhlinə zahir deyil. Üstəlik buradakı “pünhan” sözü xüsusi olaraq
işlənərək, zikr və xəlvətlərdə aşiqin batini gözlə görə bildiyi
təcəllaları əks etdirir. Bu təcəllalar zikr və xəlvət zamanlarında
özünəməxsus tərzdə “batini ziyarət” adlanır. Ürfan aləmində isə,
iki cür “ziyarət” mövcuddur. Bunlardan biri “zahiri ziyarət”,
digəri isə “batini ziyarət”dir. Zahiri ziyarət pirin, mürşidin, şahın
zahirdə camalını seyr etmək, əlini öpmək, səsinə və nəfəsinə talib
olmaqdır. Bu talibliyin, tələbin içində elm, həvalə, şəfa və başqa
nəsnələr mövcuddur. Yəni, ziyarət anında mürid öz mürşidindən
elm, həvalə və şəfa alır. Ümumiyyətlə, təsəvvüfdəki ziyarətin
mahiyyətində və hədəfində təmənna və qazanc yox, vəcd və eşq
yatır. Bu vəcdin və eşqin bətnində isə idrak, yəni pirin və ya
şahın kəramət və ucalığını dərk etmək istəyi durur. Lakin ürfanda
digər ziyarət olan “batini ziyarət” zahiri ziyarətdən üstün sayılır.
Bu zaman talib təkdir, qarşısında zahirən, gözlə görünə biləcək
bir vücud yoxdur. Riyazət və zikrlərin bəhrəsi olaraq, o öz pirini,
165
öz şahını qeybdən ziyarət edir. Yəni, Aşıq Ələsgər demişkən,
“pünhana baş endirir”. Pünhandakı ziyarət, pünhandakı baş əymə,
yəni batini ziyarət aşiqə daha artıq şeylər bəxş edir.
Həmin divaninin, yəni “Baş endirir” rədifli mənzumənin
ikinci bəndində Aşıq Ələsgər təsəvvüfün mərhələlik prinsiplərinə
toxunmuşdur. Bu bənddə toxunulan mətləblər Aşıq Əlsəgərin
tam mənası ilə kamil bir ürfan əhli olduğuna dəlalət edir:
Ölməyincə bu sevdadan,
Çətin dönəm, usanam.
Həqiqətdən dərs almışam,
Təriqətdən söz qanam.
Şahi-Mərdan sayəsində
Elm içində ümmanam.
Dəryaların qaydasıdı,
Ümmana baş endirir...
Bu divani tamamlanmış təsəvvüf hekayəsidir, desək,
yanılmarıq. Ustad aşığın bu bənddə adını çəkdiyi “sevda”
məzmun və mahiyyət baxımından ünvanı dəqiq göstərilmiş
ürfani məfhumdur. “Sevda” bir təriqət yolçuluğudur. Ürfani
terminologiyada əsasən “sevda” və “qovğa” anlayışları birbirini
tamamlayan, biri digərinin içində olan nəsnələrdir.
Aşıq Ələsgərin “həqiqət”lə, Əhli-Həqlərlə ruhani və əqli
təmasının daha bir məntiqi təsdiqi olan “həqiqətdən dərs almı-
şam” ifadəsi məhz “həqiqət”ə məqam olaraq yanaşma tərzidir.
“Həqiqət” anlayışı əksər və ümumi hallarda haqlı fikir, düzgün-
lük, haqlı mövqe kimi dəyərləndirilir. “Həqiqət” sözünün ərəbcə
“Haqq”, yəni “Allah” sözündən yarandığı məlum məsələdir.
Əcəmlərdə, eyni zamanda, əksər türkdilli xalqlarda isə, “Haqq”
166
və “həqiqət” kəlmələri dediyimiz kimi, haqlı olmaq, doğru olmaq,
ədalətli olmaq anlamında formalaşmışdır. Bunlar hamısı məntiqə
uyğun və mübahisəyə ehtiyacı olmayan məfhumlardır. Əslində
elə AllahTəalanın bir adı olan “Haqq” da məhz məna baxımından
doğruluq və nizam anlayışına gəlir.
Lakin Aşıq Ələsgərin bu divanidə işlətdiyi “həqiqət”
kəlməsi ümumi, xəlqi məfkurə çərçivəsində deyil, bir termin,
ürfani təkamülün 4-cü pilləsi olaraq mənalandırılmalıdır. “Hə-
qiqət” ürfani məcazlar sistemində aşkarlıq rəmzlərindən qopma
və elə buna görə də kütləvilikdən uzaq bir nəsnə kimi qəbul olun-
muşdur. Bu fikri belə izah etmək olar ki, “mərifət” pilləsindəki
rəmzlilik, məna və əməl dünyasındakı rindanəlik bu səviyyədə
təmsil olunan fikir və məfhumların kütləvi halda yayılmasına
kömək etmişdir. Bir az da dəqiq ifadə etsək, fikirlərin və
nəsnələrin rəmzlərə bürünmüş halda deyilməsi çox zaman batin-
dəki sirrlərin zahiri cazibə şəklinə bürünməsi ürfan şairlərinə öz
düşüncə və qənaətlərini şeir, qəsidə, ümumiyyətlə, divan halında
nəşr etmək imkanı vermişdir. Yəni bu mətləblər nə qədər örtülü
və müəyyən zaman, məkan içərisində təhlükəli olsalar da, onları
lüğəti ifadələrə bürüyüb təqdim etmək mümkün olmuşdur. Lakin
“həqiqət” deyilən anlayış ümumi fəlsəfi mənzərədə ürfan elminə
daxil olsa da, ürfan özü ayrıca olaraq “mərifət”ə daxildir (elə bu
sözlərin, yəni “mərifət” və “ürfan”ın eyni tərkibdən olması da bu
fikri təsdiqləyir).
Aşıq Ələsgərin “həqiqət” kəlməsini məhz termin olaraq
işlətməsi şübhəsizdir. Bunun ən məntiqli izahı sonrakı, “təriqət-
dən söz qanam” ifadəsindədir. Belə ki, açıq şəkildə göründüyü
üzrə, burada “həqiqət” və “təriqət” ayrıca olaraq işlədilir. “Hə-
167
qiqətdən dərs almışam, təriqətdən söz qanam” misrası istinad
etdiyimiz fikirlər məcmusuna rəğmən, çox dərin və sistemli bir
məntiqin nəticəsidir.
Həqiqətdən dərs almaq fikri Aşıq Ələsgərin müxtəlif
şeirlərində təzahür etmişdir:
... Şahi-Mərdan nökəriyəm,
Dərsimi pünhan verir.. (10, 201).
– deməklə, ustad aşıq həmin “həqiqət”ə işarə vurur. Məhz
bu “pünhan”lıq elə yuxarıda qeyd etdiyimiz kimi, həqiqətin
nişanəsidir. Bir daha vurğulayaq ki, “təriqət” və “mərifət” qə-
liblərindəki təsəvvüf elementləri daha aşkar və kütləvi xarakter
daşıyır. “Həqiqət” mərhələsində isə, bəhs olunan mövzular, bu
mövzulardakı obraz və hadisələr müəyyən qədər gizlilik prin-
sipinə əsaslanır. Aşıq Ələsgərin “pünhan dərs” deyə təbir etdiyi
mətləb də məhz elə “həqiqət”dir.
Başqa bir məqam isə, bu “pünhan dərs”in Şahi-Mərdandan,
yəni Həzrət Əlidən alınmasıdır. Bu, çox maraqlı bir nöqtədir.
“Həqiqət” barədəki abzaslarda Həzrət Əlinin Əhli-Həq fəlsəfi
nəzəriyyəsindəki yerindən və şəxsiyyətindən bəhs etmişdik.
Qeyd etmişdik ki, Əli siması, Əli eşqi “təriqət” və “mərifət”
qatlarındakı sistemlərdən fərqli olaraq, “həqiqət”də bir başqa
mahiyyətə malikdir. Aşıq Ələsgərin “Şahi-Mərdan nökəriyəm,
dərsimi pünhan verir” deməsi məhz Həzrət Əlinin “həqiqət”dəki
obrazıdır. Çünki burada adını çəkdiyimiz gizlilik prinsipinə
söykənilmişdir. Əgər bu Əli “həqiqət”dəki yox, “təriqət” və
“mərifət”dəki Əli olsaydı, o zaman həmin dərs nəyə görə pünhan
verilməliydi? Bu, birbaşa ustad aşığın “həqiqət” fəlsəfəsi ilə
təmasının əlamətləridir ki, haqqında yuxarıda bəhs etdiyimiz
168
“Baş endirir” rədifli divanisində elə bu xətt əsas prinsip kimi
götürülmüşdür.
Əlaqəli şəkildə qurulan nəzəri fikirlərin mənzum ifadə tərzi
Aşıq Ələsgər yaradıcılığının çox mühüm nailiyyətidir. Bu
poeziya sadəcə şeiriyyət və bədiyyatdan ibarət olmayıb, bəlağəti
və fəsahəti vasitə kimi götürərək, gerçəkliyin və qeybi dünya-
görüşün təzahür formasına çevrilmişdir. Bu baxımdan Aşıq
Ələsgər mənzumələri çox dəyərli fəlsəfi nümunə kimi
Azərbaycan təsəvvüf tarixində silinməz iz və danılmaz faktor
olaraq mövcuddur.
Buradakı başqa bir məqam “elm içində ümmanam”
kəlməsidir. “Elm içində” sözü qarışıq mənalı, bədii ifadə tərzi
deyil. Yəni bu söz eləbelə, şeiriyyət xatirinə deyilməmişdir.
“Elm” burada Allahın elmi, Allahın şəhəridir. İslam Peyğəmbə-
rinin məşhur bir kəlamı bu məqamda öz yerini alır: “Allahın
şəhəri mənəm, qapısı Əlidir”. Aşıq Ələsgər bu elmə varidliyini
“Şahi-Mərdan sayəsində” mümkün olduğunu hesab edir. Yəni,
bir elm qapısı kimi, bu mənada da Ələsgərin mürşidi, rəhbəri,
piri Həzrət Əlidir.
Bəs onda “elm içində ümmanam” kəlməsi bütövlükdə nə
deməkdir?
“Ümman” kəlməsi çoxmənalı ifadə tərzidir. “Ümman” ərəb
dilində böyük dəniz, okean anlamına gəlir. “Elm içində ümman”
olmaq isə, təsəvvüf çərçivələrində konkret izahı olan bir
məsələdir. Belə ki, “ümman” (xüsusilə də Əhli-Həq sistemində)
Allahın əzəm mələklərindən biri olan Həzrəti Cəbrayıln bir
adıdır. Əhli-Həq sistemində əsasən 28 mələyin adı keçir. Bu
mələklər əsas etibarilə 3 adda, 3 şəkildə göstərilir. Bu adlardan
169
biri həmin mələklərin şəriət (ərəbcə) adı, ikincisi onun təbdil və
təcəlla ilə vücudunda mövcud olduğu şəxsin (bu şəxslər cədvəldə
əsasən Rəsulallahın əsri-səadət dövründə yaşamış insanlardır) adı,
üçüncüsü isə, o mələyin “həqiqət”dəki adıdır. Məsələn:
Şəriət Бяшяр Щягигят
Cəbrayıl Сяlman Пир Binyamin
İsrafil Гямбяр Даvud
Əzrayıl Малик Əştər Муstafayi-Davudan
Qeyd etdiyimiz kimi, bu mələklərin Əhli-Həq sistemindəki
sayları 28-dir (Bir az irəlidə bu məsələyə bir az da ətraflı izahlar
verəcəyik). Əhli-Həqlərin bu mənbələrə, bu adlara haradan və
necə yiyələndikləri hələlik məlum deyil. Lakin hülul və təbdil
anlayışları çərçivələrində bəlli bir sistemə əsaslanan bu fəlsəfə öz
istinad nöqtələrinə və özünün məntiqi açıqlamalarına malikdir.
Onların məntiqi çox zaman subyektiv qəbul olunsa da, hər halda
bu fakt özü bir reallıqdır və 600 ildən artıq bir müddətdə yüz
milyonlarla insanın həyat amalına və əqidəsinə çevrilmişdir.
Faktı sadalamaq və izah etmək isə onu müdafiə etmək və ya rədd
etmək demək deyil. Eyni zamanda da, klassik yazılı və şifahi
ədəbi nümunələrdə təsəvvüfün bu möhtəşəm cərəyanının,
“həqiqət” sisteminin varlığını və əhəmiyyətini inkar etmək müm-
kün deyil.
Beləliklə, Həzrəti Cəbrayılın pirliyindən və “elm şəhri”nin
müqabilindəki “ümman”lığından bəhs etdik. Aşıq Ələsgər “elm
içində ümmanam” deməklə, Allahın elmindəki yerindən, yəni
özünün Cəbrayıl olduğundan söhbət edir. Ələst aləmində Həzrəti
170
Cəbrayılın “bəli” deməsi və Aşıq Ələsgərin də özünü bu mənada
Cəbrayıl adlandırması bu baxımdan indi bəhs etdiyimiz məsələ
ilə sıx bağlıdır.
... Dəryaların qaydasıdır,
Ümmana baş endirir,..
Məlumdur ki, dərya ümmandan kiçikdir. Yəni bu mənada
Aşıq Ələsgər özünü daha üstün məqamda görür və “dəryaların”,
yəni özündən aşağı elmə və yükə sahib olanların bu “ümman”a
baş əyməsinin bir qayda olduğunu ərz edir. Bu “dəryalar” da
bizim fikrimizcə, təriqət və mərifət fəzalarında seyr edənlərdir.
“Dərya” sözünün özü də dərin mənalar daşıyıcısı, “dərya kamal”
sahibi olanlar barədə bir metaforadır. Aşıq Ələsgər öz məqa-
mından, yəni dayandığı “həqiqət” pilləsindən çıxış edərək, hətta
ürfan və təsəvvüf əhlinin belə ona baş əyməsinin gərəyini
vurğulayır.
Miskin Abdaldan Aşıq Ələsgərə qədər
“həqiqət” nəzəriyyəsi
Aşıq Ələsgər yaradıcılığındakı vəhdət anlayışı analoji
olaraq, klassik təsəvvüf ədəbiyyatından gəlirdi. Lakin bu keçid
birbaşa Aşıq Ələsgərə yetişmədi. Çünki arada həm zaman, həm
də məkan atributları hökm sürürdü. Zaman olaraq, orta çağ
klassik ürfan fəlsəfəsi ilə XIX əsrin birinci yarısından başlayan
Ələsgər dünyagörüşündəki əməli (praktik) təsəvvüfün bir qədər
süqutu reallığın qoyduğu təsirlər, məkan olaraq isə, böyük bir
qismini xalq sufizminin diktə etdiyi Türk xalq məfkurəsinin çox
qədim ocaqlarından olan Göyçə mahalı təşkil edirdi. Bu zaman
və məkan fərqləri Aşıq Ələsgəri min ilə yaxın şəhər mədə-
171
niyyətlərinin ən dominant ünsürünə çevrilmiş təriqət və mərifət
dünyagörüşündən istər-istəməz ayırmışdı. Təsəvvüfün mətləb və
nəzəri baza olaraq, ilk yaranış məkanı olan Xorasan sufi məktəbi
İslam təsəvvüfü üzərində bu günə qədər öz nüfuzunu saxlamışdır.
Bağdad və Orta Asiya – Səmərqənd, Yəsi (indiki Türküstan) sufi
məktəblərinin binası da məhz Xorasanda qoyulmuşdur. Xorasan
vilayətinin bir tərəfdən İraqla qonşu olan İran ərazisi olması,
digər tərəfdən Orta Asiya ilə birbaşa qonşuluğu İslami təriqət
əqidələrinin bu əyalətlərə asanlıqla nüfuz etməsinə yardım edirdi.
Məsələ burasındadır ki, əvvəldə də qeyd etdiyimiz kimi,
əksər Yaxın və Orta Şərq təsəvvüf dünyagörüşünün aparıcı
simaları türklər idi. Təsadüfi deyil ki, Bağdad sufi məktəbi
ənənəvi olaraq, İraqi-Ərəb deyil, İraqi-Əcəmdə daha çox intişar
tapmışdı. İraqi-Əcəm sufiləri təkcə türklər də deyildi. Bu areala
ərəblər, farslar, türklər, lorlar, kürdlər və digər xalqların
nümayəndələri də daxil idilər. Lakin, bir daha vurğulayaq ki,
əsas etibarilə təsəvvüf fəlsəfəsinin ən aparıcı simaları türklər idi.
Azərbaycan türkləri isə həm klassik təsəvvüf, həm də türk xalq
sufizminin intişarı prosesində özünəməxsus yer tutmuşdu.
Azərbaycan arifləri, əvvəlki abzaslarda da vurğuladığımız kimi,
həm Xorasan, həm Orta Asiya, həm də İraqi-Əcəm-Bağdad sufi
məktəblərinin ən yaşarı və ən mütərəqqi prinsiplərini özündə
cəmləşdirərək, tarixə yeni bir ürfan anlayışı, yeni bir təsəvvüf
şəkli bəxş etmişdir.
Belə bir zəmində də məhz Aşıq Ələsgər formalaşmışdı.
Yəni, şifahi də olsa, təsəvvüf ənənəsinin ustad aşığa yetişməsi
onun bir yaradıcı insan olaraq, varlığına səbəb olmuşdu. Bəli, o,
Miskin Abdalın xələfi idi. Bu xələflik ona həm xalq
172
təfəkküründən süzülüb gələn keyfiyyətlər vasitəsilə, həm də
daxili vəcd, həvalə və halların bir haqq vergisi olaraq, onun
özündəki sirli mövcudluğu ilə nəsib olmuşdu. Belə bir qənaətə
gəlmək olar ki, Miskin Abdal, aralarındakı zaman məsafəsinə
baxmayaraq, Aşıq Ələsgərin tarixləri ötüb gələn ustadı idi. Onun
ustadlığı, qeybani mürşidliyi, Aşıq Ələsgərin də mənsub olduğu
məktəbin binasını qoyması, Aşıq Ələsgərin də bu mənada məhz
onun müridi, onun varisi olduğu qənaətinə gətirib çıxarır. Bu,
məktəb və fəlsəfə olaraq belə düşünməyə əsas verir. Ən azından
ona görə ki, Aşıq Ələsgərin bu dərəcədə bir ürfani zirvəyə
ucalmasını şərtləndirən amillər, yəni həmin dövrün övliyası, hər
hansı təkyə və ya xanədanı barədə konkret tarixi məlumatlar
mövcud deyil. Yəni Aşıq Ələsgər zamanının ən seçilən arifi idi
ki, öz fövqündə ona mənəvi-ürfani ustadlıq edə biləcək birini
tanımırıq.
Bu baxımdan Miskin Abdalın bu günümüzə gəlib çıxan az
sayda şeirləri Aşıq Ələsgərin mənzumələrindəki bir çox
mətləblərlə səsləşir. Yuxarıda şərhini verdiyimiz Ələsgər
incilərində əsas qayə və mahiyyəti təşkil edən ürfani sistem
eynilə Miskin Abdalda da müşahidə olunmaqdadır. Ən diqqət
çəkən məqam isə ondan ibarətdir ki, bu paralellər çoxsaylı
təsəvvüfi təməllərdən sıyrılaraq, eyni fəlsəfi müstəvidə qovuşur.
Onların eyni, Əhli-Həq məktəbindən qaynaqlandığına şübhə
yaranmır. Çünki, Miskin Abdal kimi, Aşıq Ələsgərin də istifadə
etdiyi inanc elementləri zəngin ürfan dəryasının məhz “həqiqət”
bucağına şamildir. Məsələn, Miskin Abdal bizə yarımçıq gəlib
çatan bir şeirində belə deyir:
173
İqlimin şahıydı Həzrət Süleyman,
Ədalətə pənah idi Nuşrəvan.
Şıx oğlu İsmayıl, o cənnətməkan,
Düşməz ələ, bir yadigardı getdi.
Həzrəti Süleymandan, Ənuşirəvan padşahdan bəhs edən
böyük arif sonda Şeyx oğlu İsmayılın adını çəkir. Ona eynilə
Aşıq Qurbani kimi “cənnətməkan” adını verir. Üzərində dayan-
maq istədiyimiz mətləb sonuncu misradakı “yadigar” kəlməsi ilə
bağlıdır. Əvvəlcədən onu qeyd etmək istərdik ki, istər Aşıq Ələs-
gərin, istərsə də Miskin Abdalın şeirlərindəki ürfani məqamlara
biz hədəf olaraq, yaxud da yeri gəldi-gəlmədi toxunmuruq.
Bütün bunlar üçün əlimizdə əsaslarımız var. Daha öncə də qeyd
etdiyimiz kimi, bunlar adi şeir nümunələri deyil. Onlar
sənətkarlıq üçün və ya şeir olaraq yazılmayıb. Əks təqdirdə
onları bu qədər incələməyə ehtiyac olmazdı və bu heç mümkün
də olmazdı. Fəqət, mütəsəvvüflərin şeirdən bir vasitə kimi
istifadə etdikləri inkar olunmaz bir faktdır. Miskin Abdal da
belələrindən idi. Yuxarıdakı mənzum parçada onun Şah Xətaini
“yadigar” adlandırması sırf “həqiqət” terminlərinə istinad edir.
Əhli-Həq nəzəri sistemində, yuxarıda izahını verdiyimiz kimi,
xüsusi adlardan ibarət bir sxem mövcuddur. Qeyd olunduğu kimi,
bu adlar əsasən 28 mələyin insani təbdil və təcəllalarından
törəmiş, mənşəyi elmə məlum olmayan adlar sistemidir. Həmin
adlardan bir neçəsini yuxarıda sadalamışdıq. Əhli-Həq
mənbələrinə görə, Sultan İshaq (Sultan Sahak) Uramanat
dağlarında zühur edən zaman əvvəlcədən vəd olunduğu kimi,
onun yeddi mələyi nazil olur və fərqli məkanlardan Sultanın
174
yanına gəlir. Sonra Yerdə ərşin, Ələstin ilk cəmi qurulur. Həmin
mələklər “həqiqət” isimləri ilə belə zikr olunur:
1. Pir Binyamin
2. Davud
3. Pir musi
4. Mustafayi-Davudan
5. Ruçiyar
6. Yadigar
7. Rəmzbar
Tam olaraq onların şəriətdəki və Rəsulallah zamanındakı
insani təcəllalarının adları isə bu cürdür:
Pir Binyamin – Səlman – Cəbrayıl
Pir Musi – Məhəmməd – Mikayıl
Davud – Qəmbər – İsrafil
Mustafayi-Davudan – Malik Əştər – Əzrayıl
Ruçiyar – İmam Həsən – Əqiq
Yadigar – İmam Hüseyn – Yəqiq
Rəmzbar – Həzrəti Fatimə – Hur
(Bu adların mənbəyi haqqında konkret ünvan verməyimiz
mümkün olmayacaq. Çünki, Əhli-Həq dərvişləri arasında
yaşadığımız müəyyən bir müddət ərzində biz bu bilgiləri
onlardan şifahi şəkildə əxz etmişik. Fəqət, heç şübhəsiz ki, Əhli-
Həqlər barəsində dünyanın müxtəlif ölkələrindəki ən yeni nəşr-
lərdə bu isimlərə və ümumiyyətlə, bu cərəyan haqqındakı
bilgilərə müfəssəl şəkildə rast gəlmək mümkündür).
Əvvəldə də qeyd etdiyimiz kimi, bu mələklərin “həqiqət”
isimləri ilə sayları 28-dir. Onu izah etdik ki, bu adlar Peyğəmbər
(s.ə.v.) zamanında yaşamış Əhli-Beyt və yaxınlarının gizli
175
isimləridir (Bu gizliliyin də mənbəyi fundamental elmə hələlik
məlum deyil və yalnız inanc sferasında qəbul olunur). Yəni,
Əhli-Həqlərə görə, həmin mələklər bu şəxslərin ruhlarında zühur
etmiş, Ələst bəzmindəki şərtə əsasən, hər zaman fərqli şəxslərin
vücudlarında təcəlla edərək, dünyanın mənəvi-ruhani idarəçili-
yinə məmurdurlar.
Yuxarıdakı sadalamadan göründüyü kimi, 6-cı mələk
“Yadigar”dır. Həzrəti Məhəmməd (s.ə.v.) dönəmində yaşamış
şəxslərə müqabil Pir Binyamin – Salman, Davud – Qəmbər, Pir
Musi – Həzrəti Məhəmməd, Mustafayi-Davudan – Malik Əştər,
Ruçiyar – İmam Həsən, Yadigar – İmam Hüseyn, Rəmzbar –
Həzrəti Fatimeyi-Zəhradır.
Beləliklə, Miskin Abdalın adını çəkdiyi “Yadigar” İmam
Hüseynə işarədir. Bir daha qeyd edirik ki, “həqiqət” nəzəriyyə-
sinə əsasən, Yadigar yeddi əsas mələkdən biridir və onun şəriət-
dəki (ərəbcə) adı Əqiqdir (Bu ada Qurani-Kərimdə rast gəlinmir.
Lakin İslam şəriətinin çox dərin təfsiri qaynaqlarında bu ada
təsadüf edirik. Həmin siyahıdan göründüyü kimi, Əhli-Həqlər
Həzrəti Məhəmmədi də o yeddi mələkdən birinin daşıyıcısı
hesab edir. Həmin mələyin Qurani-Kərimə istinadən adı Mikayıl,
“həqiqət” məqamındakı adı isə Pir Musidir. Pir Musi katib mələk
sayılır. O, həm təbiət qüvvələrini idarə edir, həm də səmavi
kitabların, suhufların məzhəri olur. Bu baxımdan Əhli-Həqlər
Qurani-Kərimin Həzrəti Peyğəmbərə nazil olmasını da həmin
fəlsəfə ilə əsaslandırırlar).
Beləliklə, Miskin Abdal Şah Xətainin əslində İmam
Hüseynlə eyni ruhun daşıyıcısı olduğunu bəyan edir. Onu da
xatırladaq ki, təsəvvüfdə İmam Hüseynin bir künyəsi də
176
“Hüseyni-Yadigar”dır. Şah Xətainin özünün “Anamdır Fatimə,
atamdır Əli” kimi tanınan məşhur bir misrasını hər hansı şiə
fanatizminin nişanəsi olaraq deyil, məhz yuxarıdakı sistemlə izah
etmək daha doğru olardı.
Bizim məqsədimiz Azərbaycan xalq yaradıcılığında özünə
mühüm yer tutan təsəvvüf və ürfan qaynaqlarını mümkün qədər
üzə çıxarıb, təhlil etməkdir ki, buna da misal gətirdiyimiz
mənzumələrin köməyi ilə nail olmaq mümkündür.
Aşiq olub tərki-Vətən olanın,
Əzəl başda pür kamalı gərəkdir.
Oturub durmaqda ədəbin bilə,
Mərifət elmindən halı gərəkdir (10, 84).
Bu formatdakı “aşiq”, bəzilərinin ifadə etdiyi kimi, “aşıq” –
sənətkar deyildir. Tərki-Vətənliyi aşıqlığa, sənətkarlığa
bağlayanlar yanlışa yol verirlər. Bu yanlışlığın səbəbi isə, Aşıq
Ələsgər poeziyasının əksər tədqiqatçılarının beynində əski
Sovetlər dönəmindən qalma bayağı “xəlqilik” və “realizm” idi.
Bu “xəlqilik” də, “realizm” də əslində elmi ateizmə söykənirdi.
Elmi ateizmin kökündə isə təkamül nəzəriyyəsi və paradoksal
materializm dayanırdı. Bu keyfiyyət, təbii olaraq, bütün klassik-
lərimiz kimi, Aşıq Ələsgər poeziyasının araşdırılmasında da öz
“xidmətlərini” göstərmişdir. Bu günün özündə də biz bu də-
yərlərə qeyri-materialist və yalançı xəlqilikdən (sinfilikdən) uzaq
bir tərzdə yanaşdığımızda kəskin tənqid və anlaşılmazlıqla üz-
üzə gəlirik. Bunun hələ uzun bir müddət davam edəcəyi
qənaətindəyik.
Aşıq Ələsgərin “aşiq” deyə təbir etdiyi bədii qəhrəman
onun özüdür. O, özü də bu mənada Aşıq Ələsgər yox, Aşiq
177
Ələsgərdir. Onun bu “aşiqliyi” də materialist tədqiqatçılar tərə-
findən yanlış anlaşılıb. Uzun müddət Aşıq Ələsgər öz böyük
sələfləri kimi, “el-oba gözəllərinin aşiqi” olaraq təqdim olunub.
Qadın gözəlliyinin davamlı məddahı kimi təbliğ olunan əksər
klassiklərimiz bu mənada öz “nəsibini” almışdır.
Fəqət, bu əyriliyi düzəltmək, bu məntiqsizliyi yoluna
qoymaq bir o qədər də asan məsələ deyil. Artıq şüurlara hopmuş
bu mənzərəni silib atmaq müəyyən zaman və israrlı araşdırmalar
tələb edir.
Aşıq Ələsgər “aşiq”liyi məhz tərki-Vətənliyə bağlayır. Bu
aşiqlik heç şübhəsiz ki, dərvişlikdir. “Tərki-Vətən”lik isə bir növ
tərki-dünyalıqdır. Əgər biz bu misranı “dərviş olub tərki-dünya
olanın” kimi təbir etsək, sanki mənanın qabığı sınır və içindəki
cövhər ortaya çıxır. Əlbəttə, ustad aşıq bu misranı həmin
formada da təqdim edə bilərdi. Ələsgər kimi cürətli bir arif üçün
burada gizlədiləsi heç nə yox idi. Lakin, “aşiq olub tərki-Vətən
olanın” deməklə, Aşıq Ələsgər daha geniş mənaları ifadə edir.
Zənnimizcə, buradakı “Vətən” sözü bir neçə anlamda düşünülə
bilər. “Vətən” burada aşiqin mənsub olduğu daxili, mənəvi
dünyadır. Burada o, doğma, öz düşüncələrində haqlı olan bir
Adəm övladıdır. Fəqət, təsəvvüfdə “özündən imtina” deyilən
şeyin içində sıralanan şərtlər arasında özünə doğmalıqdan,
dünyəvi hüzur və səadətdən, keçici rahatlıqdan qoparaq, bir aşiq
misalı haqqın və haqlı olmağın hər zaman məşuqun tərəfində
olduğuna etiqad kimi nəsnələr sərgilənir. “Tərki-Vətənlik” bu
mənada özündən imtinadır.
Misradakı “Vətən” kəlməsinin ürfani mətləblərlə bağlı daha
geniş və inandırıcı izahı Vətən anlayışının Haqq dərgahı
178
olmasındadır. Haqq dərgahı şəriət elmində ədalətin və mizanın
kürsüsü, məşhər ayağında bəşər övladının öz əməlləri ilə
üzləşəcəyi bir yerdir. Bunlar həmin mənada, yəni mərhələ olaraq,
şəriət prinsiplərinə uyğun şəkildə doğru və məntiqlidir.
Fəqət, təsəvvüfdəki Haqq dərgahı məhz vəhdətin məkanıdır.
Vəhdət anlayışı, əvvəldə də qeyd etdiyimiz kimi, dində-şəriətdə
tovhid, yəni Allahın təkliyi, vəhdaniyyəti üzərində qurulan bir
məfhumdur. Təriqətdə isə vəhdət, insanla Allahın tək vücuddan
ibarət olduğunu inikas etdirən bir məqamdır. Bu məqam isə
adətən xilqət öncəsinə, bu dünyada isə, mərifət və kamal
zirvələrini fəth edən eşq əhlinin mənən və cismən yaşadığı
vəhdəti-vücuda şamil edilir. Bir mənada, dünyadakı vəhdət,
xilqətdən öncəki vəhdətin aynasıdır, inikasıdır.
Ariflərin məqamındakı tərki-Vətənlik dərgahdan qopub,
dünyaya gəlmək, ana bətninə düşməkdir. Bu, ürfani lüğətlərdə
“hicran” adlanır. Dünyaya gələn körpənin ağlayışı da təsəvvüfi
əsaslara görə, həmin hicranın əlamətlərindən biridir. Bütün bu
mənalardan nəşət edən misralar Aşıq Ələsgərin dilində çox
arifanə səslənir.
Vətən anlayışının təsəvvüf ədəbiyyatında başqa bir deyimi
də vardır. Bu da divan mənzumələrində tez-tez rast gəlinən
“kuyi-yar”, “kuyi-nigar”, “kuyi-dilbər” və başqa istilahlardır.
“Kuy” fars dilində “sinə”, “qucaq” mənasındadır. “Yarın sinəsi”,
“dilbərin qucağı” ifadələri təsəvvüf lüğətlərində məhz Haqq
dərgahı, Tanrı vəhdəti, Ələst bəzmi, daha sonra tərk edilən,
xatırlanıb yaşanan və dönülən yer anlamlarını ifadə edir. “Yar”
burada şübhəsiz ki, Allahdır.
179
Aşıq Ələsgərin Haqq dərgahına, vəhdət məkanına “Vətən”
deməsi Məhəmməd Füzulinin məşhur misraları ilə səsləşir:
Edəməm tərk Füzuli, səri-kuyin yarın,
Vətənimdir, Vətənimdir, Vətənimdir, Vətənim. (38, 215).
Amma bəzi tədqiqatçılar Aşıq Ələsgərin işlətdiyi “tərki-
Vətən” sözünün əslində “diyar-diyar” olduğunu bəyan edirlər.
Guya, Aşıq Ələsgər “Aşıq olub diyar-diyar gəzənin” deyib. Yəni,
ustad aşıq diyar-diyar gəzən aşıqlardan (sənətkarlardan) bəhs edir.
Buradan çıxan məna odur ki, diyar-diyar gəzən, toy-düyün quran
aşığın “əzəl başda pür kamalı gərəkdir”. Bu, tamamilə səviyyəsiz
və böhtan xarakterli yanaşma tərzidir. Onlar demək istəyir ki,
Vətənini, elini bu qədər sevən Ələsgər nəyə görə “tərki-Vətən”
olsun? O zaman biz də soruşuruq: “Toy-düyün qurmaq, xalqı
əyləndirmək üçün “pür kamal” olmağa nə ehtiyac var?” Elə
məntiqsizlik də buradan yaranır. Bizə görə bu məntiqsizlik,
bilgisizlik və ideoloji boşluqdan törəyir.
Oturub durmaqda ədəbin bilə,
Mərifət elmində dolu gərəkdir.
Buradakı “ədəb” ifadəsi də bizə görə, termindir. Çünki
sonrakı misrada buna uyğun olaraq, “mərifət elmi” ifadəsi işlənir.
“Ədəb” sadəcə, ədəbli, tərbiyəli olmaq deyil. Bunlar ürfanda
bəsit mənalardır. Ürfani ədəb, ilk növbədə, Haqqın hüzurundakı
ədəbdir. Arif üçün isə hər tərəf Allahın zühuru, Haqqın
təcəllasıdır ki, zatən “mərifət” elə xalqda Haqqı görməkdir.
Xalqın önü Haqqın önüdür. Allah hər zaman xalqın içində təcəlli
edə bilər. Bu mənada möminin qibləsi Məkkə, aşiqin qibləsi
könüllərdir. Əslində Allah xofu deyilən şey iman əhli üçün qeyri-
müəyyən, göylərdən gələ biləcək hansısa bəla anlamına gəlir.
180
Təriqətdəki xof isə, məhz qeyb aləmindəki sirrlərin xalqın,
insanların içində gizləndiyinə olan inamdır. Yəni hər kəs Allahın
məzhəridir. Birisinə zülm etsən də ona xidmət etsən də hər iki
halda Allahla üzbəüzsən, hər iki halda onun qəlbində gizlənən
Allahı görəcəksən.
Mərifət elmindən dolu gərəkdir.
Mərifət elmindən dolu olmaq, ürfanı başa vurmaq,
“həqiqət” məqamına yetişməkdir. Yəni buradakı “dolmaq”
kamilliyə işarədir. Aşıq Ələsgər sətiraltı mənalarla təkamül
pillələrini çox gözəl və incə şəkildə izah edir. Elə buna görə də
sonrakı bəndlərdə deyilir:
Xalqa həqiqətdən mətləb qandıra,
Şeytanı öldürə, nəfsin yandıra,
El içində pak otura, pak dura,
Dalısınca xoş sədalı gərəkdir.
Diqqət etsək görərik ki, “mərifət elmi” sözündən sonra
“həqiqət” kəlməsi gəlir. Bizcə, məsələ aydındır. “Xalqa həqi-
qətdən mətləb” qandırmaq elə haqq əhli, Əhli-Həq olmaqdır.
Ustad aşıq bəlkə də bu sıralamanı xüsusi olaraq, məqsədli şəkildə
düşünməmişdir. Çünki, bəlağətindən də görünür ki, bu şeir
böyük ilhamın məhsuludur, bəlkə də bədahətən deyilmişdir. Bu
mənada düşünmək olar ki, Aşıq Ələsgər burada təsəvvüf
mərhələlərini sıralayaraq, bu qədər incə və dəqiq şəkildə təqdim
etməmişdir. Lakin bütün bunlar təsadüf də ola bilməzdi. Ona
görə ki, burada məntiqi keçidlər o qədər güclü və səlisdir ki,
bunu təsadüf əsəri hesab etmək ağılsızlıq olardı. Bu məntiq və
nizam ustad aşığın öz daxili potensialından doğan bəhrələrdir.
Hər şeyi ağılla, idrakla düşünmək elə təsəvvüfün özünə yaddır.
181
Ağılın da idrakın da fövqündə qəlb, hal və həvalə dayanır. Qəlb
Allahın məkanı, hal Xaliqin seyri, həvalə isə bu seyrin gəlmə
şəklidir. Bu cür mürəkkəb bir sıralamanı əlbəttə ki, təsəvvüf
alimi olmayan Aşıq Ələsgər ağıl və idrakla fəhm edə bilməzdi.
Əslində eşqin idrakı aşağı mərtəbədir. Eşqi yaşamaq isə daha
üstün məqamdır. Əksər hallarda vəcdin və halın nə olduğunu
dərk edənlər onu yaşamayanlardır. Aşıq Ələsgər isə bu eşqi, bu
halı yaşayan birisi olmuşdur. Əks təqdirdə bu cür qüvvətli və
sərrast nəticəyə varmaq qeyri-mümkündür. Hərçənd ki, ustad
“mərifət elmi” ifadəsini işlətməklə bu mətləblərin həm də elminə,
quruluşuna varid olduğuna işarə vurur ki, bunun özü də çox
maraqlı və müəmmalıdır. Bir daha qeyd edək ki, təsəvvüf
mətləbləri ilə bağlı həmin dövrdə Göyçədə nələrin baş verdiyini
biz bilmirik.
Danışdığı sözün qiymətin bilə,
Kəlməsindən ləlü gövhər süzülə,
Məcazi danışa, məcazi gülə,
Tamam sözü müəmmalı gərəkdir.
Aşıq Ələsgər burada mətləbi daha da dərinləşdirir. Belə ki,
bu dəfə söhbət məcaz elmindən gedir. Məlumdur ki, bütün
mətləblər məcaz və həqiqət üzərində qurulur. Məcaz həqiqəti
gizlədir. Bəzən isə həqiqətin zahirinə, şəklinə çevrilir. Aşıq
Ələsgərin işlətdiyi “məcazi danışa, məcazi gülə” ifadəsi isə
birbaşa “rindlik” deyilən təsəvvüf termininə işarədir. “Rind”
sözü ürfani lüğətlərdə (mənalarda) həqiqəti eyhamla, işarə ilə
bildirmək, davranış və baxışları ilə bəzən cəlbedici, bəzən də
itələyici ola bilmək və digər keyfiyyətlərdir. “Rindanə” olmaq
məhz bu nəsnələrə sahib olmaqdır. Klassik ədəbiyyatda işlənən
182
“rindi-xərabat” ifadəsi məhz məcaz elmini daşıya bilənlərə
işarədir. Daxilində həqiqət gəzdirməyənin məcaz elmini
daşımağa ehtiyacı yoxdur. O, zatən məcazidir. Ürfandakı məcaz
isə aldanış deyil, müəmma və rindlikdir. “Rindi-Xərabat” sözü
“xərabat”ın, yəni zahirdə təkyə və xanəgahın, batində isə məna
və həqiqətin məkanının “rind”i, təmsilçisi mənalarındadır.
Buradakı “xərabat” xarab olmaq, dağılmaq anlamında işlənir. Bu
deyim tərzi başqa bir formada “viranə”dir. Viranə də xərabat da
içində gizlətdikləri mənəvi xəzinələrin qoruyucularıdır. Nağıl və
əfsanələrdə rast gəlinən uçuq-sökük, dağınıq yerlərdə olan
xəzinələr əslində, öz həqiqi mənasında sınıq ürəklərdə, qırılmış,
parçalanmış könüllərdə yatan xəzinələrdir. Məcaz elminin, bu
keyfiyyətlər baxımından təsəvvüf ərbabı üçün vacib olmasını
Aşıq Ələsgər xüsusi olaraq vurğulayır. Hətta bunu şərt olaraq
dəyərləndirir. Ümumiyyətlə, ürfani poeziyada şərtilik mühüm
amildir. Ədəbin, ərkanın, yolun şərtləri bu yolun apardığı hədəfə
yetişməkdə əvəzedilməz nəsnədir.
Arif ola, eyham ilə söz qana,
Naməhrəmdən şərm eyləyə, utana,
Saat kimi meyli haqqa dolana,
Doğru qəlbi, doğru yolu gərəkdi.
Arifin eyhamı həmin rindlikdir ki, ustad aşıq onu məcazi
yolla bildirməyi və anlamağı tövsiyə edir.
Eyham işarədir. İşarə isə məcazın bir elementidir. Məcazi
danışmaq elə eyhamla söz qanmağın başqa bir üzüdür. Eyham da
şərtdir, çünki, dərvişlərin dili ilə desək, “ətraf aləm naməhrəmlə,
yadla doludur”. Aşıq Ələsgərin
183
Naməhrəmdən şərm eyləyə, utana –
– misrası bu baxımdan dəyərləndirilməlidir. Buradakı
“naməhrəm” həqiqətin və ürfanın sirlərinə bələd olmayanlardır.
Onlardan çəkinmək, utanmaq özü də bir növ rindlik, bir növ
məcazdır.
Fəqət bu misradakı “naməhrəm” sözünü adət olunduğu üzrə
məhrəm olmayan qadınlar, qızlar kimi başa düşmək yersiz olardı.
Təbii ki, Aşıq Ələsgər pak namus və iffət daşıyıcısı idi. Lakin
“naməhrəm” sözünü bu mənada, özü də bu yerdə işlətmək
ağlasığan deyil. Ən azından ona görə ki, burada misralar və
bəndlər bir-birilə əlaqəli, biri digərini tamamlayıcı şəkildədir.
Dərin ürfani mətləblərdən bəhs edərkən, birdən-birə hər kəsə
aydın olan əxlaq məsələsini şeirin içinə salmaq bir qədər
inandırıcı görünmür. Bir cəhəti də vurğulayaq ki, birinci misrada
ariflikdən, ehyamdan, gizlilikdən danışılır. İkinci misrada bunun
davamı olaraq naməhrəm ifadəsinin işlədilməsi məhz həmin
gizliliyə, məcaza, arifliyə yetişmək üçün naməhrəm olanlardan
çəkinmək kimi tövsiyə olunur.
Saat kimi meyli haqqa dolana...
Bu misra da özlüyündə çox maraqlı və orijinaldır. Bir sual
ortaya çıxır: Saatın meyli nə səbəbə haqqa doğrudur? Aşıq
Ələsgər burada elə bir nöqtəyə təmas etmişdir ki, insan heyrətə
düşməyə bilmir. Saat zamanın əlamətidir. Zamanın gedişi isə
həyatın bitişidir. Həyatın sonu ölüm, ölümün sonrası Haqqa
qovuşmaqdır. Beləliklə, zaman keçdikcə biz Haqqa yaxınlaşırıq
– bunun fərqinə varsaq da varmasaq da. Amma saat özü öz
əqrəblərini sona doğru, intəhaya, fənaya, dolayısı ilə Haqqa
doğru çəkməklə, bunun fərqindədir. Bu mənada Aşıq Ələsgərin
184
ifadəsi ədəbi-fəlsəfi tapıntıdır. Elə sonrakı “doğru qəlbi, doğru
yolu gərəkdir” misrası da həmin Haqq yolunu, Haqqa gedən yolu
göstərir:
Ələsgər, haqq sözün isbatın verə,
Əməlin mələklər yaza dəftərə.
Hər yana istəsə baxanda görə,
Təriqətdə bu sevdalı gərəkdi.
Son bəndin yükü çox ağırdır. Birinci və ikinci misralar bir
az ənənəvi və xüsusi izaha ehtiyacı olmayan misralardır. Lakin
üçüncü misradakı “hər yana istəsə baxanda görə” ifadəsi sırf
mənəvi ucalıq və kamilliyin bəhrəsi olan qeybi görmək, başqala-
rının varid ola bilmədiyi sirlərə sahib olmaq qavramındadır.
Qeybi görmək zahiri gözlə mümkün deyil. Çünki başda olan gö-
zün funksiyaları məhduddur. Qeybi, görünməyəni görmək isə kö-
nül gözü ilə mümkündür.
Təriqətdə bu sevdalı gərəkdir.
Şəriətdə, Təriqətdə, Mərifətdə, Həqiqətdə batini seyrlər
edən ustad aşığın sevdası onun yolu – təriqətidir. Bunu Aşıq
Ələsgər çox ustalıqla mənalandırmış və bizlərə çatdıra bilmişdir.
Bir məsələyə də toxunmaq istərdik. Bu da Aşıq Ələsgərə el
arasında “Dədə Ələsgər” deyilməsidir. “Dədə” bu gün də Ana-
dolu Ələvi-Bektaşiləri arasında “pir”, “mürşid” deməkdir. Həmin
dədələr məhz təriqət pirləridir. Müasir dövrümüzdə bəzi aşıq
sənətkarlara “dədə” deyə müraciət olunması (söhbət indiki
Azərbaycan aşıqlarından gedir) doğru bir hərəkət deyil. Çünki
belə adları qoşanlar və bu adlara sahib çıxanlar “dədə”liyi bir el
ağsaqqallığı, hörmət, izzət sahibi olan şəxslərin kimliyi olaraq
qələmə verirlər. Əslində isə “dədə” olan şəxs müəyyən missiya
185
daşıyıcısı, tabeliyində müridlər, taliblər olan mürşiddir, pirdir.
İrşad əhlinin “dədə” adlandırılması Türk dünyasına xas olan bir
keyfiyyətdir. Bu mənada Qorqud Atanın da “Dədə”liyi, Dədə
Qorqudluğu məhz ruhani irşad, hadilik, rəhbərlik qavramında
dərk olunmalı və qəbul edilməlidir.
Aləmin padşahı,
Sən yetiş imdada bu gün,
Naqafil qarşımıza
Çıxdı mələkzadə bu gün,
Göz gördü gül camalın,
Könül içdi badə bu gün.
Can cəsəddən ayrılır,
Gedir bu sevdada bu gün (10, 210).
Müraciət etdiyimiz bu müxəmməs mövzu genişliyi,
hədəfinin uzaqlığı, əhval-ruhiyyəsi baxımından zahiri gözəlliklə-
rin vəsfinə bənzəmir. Əlbəttə ki, Aşıq Ələsgərdə insan gözəllik-
lərini vəsf edən çoxlu sayda nadir sənət inciləri mövcuddur. O
şeirlərin qəhrəmanları əksər hallarda konkret insanlardır. Aşıq
Ələsgər elə-belə məddah, özünün dediyi kimi, “arsız aşıq” deyil-
dir. Onun sevgisi də uca idi, mənalı idi. Onun məhəbbət tərən-
nümlərinin içində də İlahi qüdrətin vəsfi yatırdı. Daha dəqiq de-
sək, Aşıq Ələsgərin vəsf etdiyi gözəllər nəfsin bəhrəsi, cismani
duyğuların nəticəsi olaraq görünmür. Buna Aşıq Ələsgərin hər
kəsdən fərqli geniş dünyabaxışı, arifliyi, gerçək aşiqliyi imkan
verməzdi. Onun gözəl qəhrəmanları oxucuda, dinləyicidə şəhvət
yox, ruh yüksəkliyi yaradır. Xaliqin elminə və insanın daşıdığı
cilvəyə məhəbbət aşılayır.
186
Lakin yuxarıda misal gətirdiyimiz “Bu gün” rədifli mü-
xəmməs başqa mətləblərdən xəbər verir. Ustad aşığın qarşısına
“naqafil” çıxan “mələkzadə” hər kimdirsə, ilk misradan o,
“aləmin padşahı”nı imdada çağırır.
“Aləmin padşahı” ifadəsi, məlumdur ki, Allah-Təalaya
müraciətdir. Lakin dəqiq ölçü, heca və qəliblərə ehtiyac duyma-
yan bu mənzumədə müəllif elə “aləmin padşahı” yerinə birbaşa
Allahın adını və ya adlarından birini çəkə bilməzdimi? Axı “pad-
şah” ifadəsi Allahın “Əsmaül-hüsnası”ndan (gözəl adlarından)
biri deyil. Daha öncəki bəhslərdə də vurğuladığımız kimi, “şah”,
“padşah” ifadələri təsəvvüfidir. Örnək olaraq, Anadolu Ələvi-
Bektaşilərini xatırlamaq olar. Məsələn onlar cəm evlərində,
“Haqq süfrələri”ndə “bismillah” yerinə çox zaman “bismişah”
ifadəsi işlədirlər. “Bismişah” “şahın adıyla” deməkdir. Allaha
“Şah”, “Padşah” deyə müraciət etmək məhz Xorasan sufi mək-
təblərindən formalaşaraq, Səfəvilər dövründə sırf Azərbaycan tə-
səvvüf məktəbinə çevrilən “şahsevən”liyin nişanələrindəndir.
Şahsevənlik məna olaraq, zahirdə Şah Xətaini sevənlərə şamil
edilir. Hətta Cənubi Azərbaycan və Anadolunun bir hissəsində
bu gün də kütləvi halda yaşayan şahsevən elləri mövcuddur.
Lakin şahsevənliyin təkcə Şah Xətai ilə yaxud da başqa bir
hökmdarla bağlı olmadığı qənaətindəyik. Türkiyəli alim Yaşar
Kalafat yazır: “Şahsevən təbiri çox zaman Anadoluda Qızılbaş
təbiri kimi yanlış anlaşılmış, ən önəmlisi isə yanlış anladılmışdır.
Şübhəsiz ki, bu cür zehniyyətin yaranması qəsdən törədilmiş
sosial psixoloji əməliyyatlardır. Şahsevən Türkmən boylarının
hamısını Osmanlı arxiv sənədlərindən çox yaxından tanımaqda-
yıq. Şah sevməklə padşahı sevməyin hökmdarı sevməkdən başqa
187
bir şey olmadığı gerçəyi necə də ustalıqla azdırılmış; qardaş deyil,
doğma qardaş olan bu Türk boyları birbirinə çox uzaqdakı böyük
düşmənlər olaraq göstərilmişdir” (122, 78). Biz müəllifin
qayğısını başa düşürük. O, demək istəyir ki, Şahsevənliyi Ana-
doluda Osmanlı-Səfəvi qarşıdurması kimi qələmə vermiş və
bundan ustalıqla istifadə etmişlər. Bu doğrudur. Lakin məsələ
orasındadır ki, şahsevənlik daha qədim köklərə bağlıdır. Yuxa-
rıda adını çəkdiyimiz Xorasan sufi məktəbindən başlayaraq,
insanda Həqqi-Təalanın nuri-təcəllasını görməyi təlim edən
“vilayət” məmurları “Şah” dedikdə Allahın zati, sifati və feli
təcəllalarını daşıyan övliya və pirləri nəzərdə tuturdular. “Hülul”
nəzəriyyəsini əsas götürən təsəvvüf ərbabı “Şahi-cahan”, “Pad-
şahi-aləm” dedikdə, həm Xudavəndi-aləmi həm də onun yer
üzündəki məzhərini nəzərdə tuturdular. Təsəvvüf məntiqinə görə,
zahirdəki “Şah” Allah-Təala, batindəki “Şah” isə yalnız mövcud
təriqət çərçivəsindəki dərvişlərin tanıyıb qəbul etdikləri Xudanın
məzhəri, valisi, təcəllasıdır.
Bu mənada Aşıq Ələsgərin işlətdiyi “aləmin padşahı”
ifadəsi tamamilə sufiyanədir. Burada Aşıq Ələsgər əslində
məlum bir ənənəni davam etdirir. Onun “təkrarçılığı” söz yox,
kəlam yox, məna və təriqin – yolun davamıdır. Daha doğrusu,
“aləmin padşahı” bir düsturdur ki, Aşıq Ələsgər onu müəyyən
olunmuş qəliblər və mövzuların üstündə yarlıq – etiket olaraq
təqdim edir. Biz əminik ki, “aləmin padşahı” ifadəsi işlənən hər
hansı bir mənzumədə dünyəvi, keçici, fani, şəhvani, cismani
duyğulardan söhbət gedə bilməz. Adama elə gəlir ki, Aşıq
Ələsgər elə birinci misranın ilk ifadəsi ilə bizi xəbərdar edir,
188
hazırlayır ki, sonra gələn mətləblərə məhz mənəvi, ürfani
düşüncə ilə yanaşaq, arifanə gözlə baxaq.
“Aləmin padşahı” bir mənada da təsəvvüfdə Xudavəndi-
aləmin “zati-qürsü” hesab olunan, eyni zamanda, ürfanda və
“həqiqət”də “qırxların şahı” kimi bilinən Həzrət Əliyə işarədir.
Qeyd etdiyimiz kimi, “mərifət” qatında (əvvəlki abzaslarda
Allahın “min bir adı”na verdiyimiz izah da buna daxildir) Həzrət
Əli də Həzrəti Adəm kimi Haqqın “zati sifətlər”ini daşıyan
“Mövla”, “Sultan”, “Şah” olaraq idrak edilir. Başqa bir el şairi
Göyçəli Məmmədhüseynin “Gəlmədi” rədifli divanisi də
diqqətimizi çəkdi:
İki aləmin günəşi
Şahi-cahan gəlmədi,
Dolandı kəc irəftar,
Keçdi dövran gəlmədi.
Mən ki, sənin aşiqinəm,
Müştağam didarına,
Halım oldu yen pərişan,
Mərdi-meydan gəlmədi.
Aləm oldu zimməpərəst,
Heydəri-Səfdər hanı?
Xeybərin qalasın alan,
Fəth edən Bərbər hanı?
Düldül, Zülfüqar sahibi,
Ağeyi-Qəmbər hanı?
Bir adı Şahi-Qəşəmşəm,
Şiri-Yəzdan gəlmədi... (87, 36).
189
Göründüyü kimi, “şahi-cahan” ifadəsini işlədən şair
Məmmədhüseyn də burada açıq şəkildə Həzrət Əlidən bəhs edir.
Üstəlik diqqət etsək görərik ki, bu şeirdə həm də bir intizar
fəlsəfəsi, ənənəvi “zühuri-İmami-Zaman” mövzusu hakimdir.
“Müştağam didarına” ifadəsi (“didar” fars dilində “görüş” de-
məkdir) sırf zühurla bağlı işlənən, klassik ədəbiyyatdan gələn
ənənəvi deyim tərzidir. Diqqətimizi çəkən başqa bir cəhət də bu
divanidə şairin Həzrət Əli ilə İmami-Zamanın eyniləşdirilməsi
oldu. Bu məsələ barəsində biz əvvəlki abzaslarda geniş izahat
vermişdik. Bir daha xatırlatmaq yerinə düşərdi ki, bu iki böyük
zatın adlarının bir arada çəkilməsi yalnız və yalnız mütəsəvvüf-
lərə xas olan bir cəhətdir. Onu da əlavə edək ki, Həzrət Əlinin elə
İmami-Zaman olması, yəni “həqiqət”dəki “donbadon” (hülul,
tənasüx, ruhların keçidi) fəlsəfəsinə əsasən zühur edəcək xilaska-
rın həmin Zati-Xudavənd olması məsələsi ən çox və ən aydın şə-
kildə ruhani təkamülün nəzəri olaraq, dördüncü – “həqiqət” mər-
hələsinə xas olan bir düşüncə tərzidir.
Beləliklə, Aşıq Ələsgər
Aləmin padşahı
Sən yetiş imdada bu gün –
– deməklə, Yaradana və onun zati-mütləqinə müraciət edir.
“Aləmin padşahı”ndan imdad diləməyin səbəbini isə ustad son-
rakı misralarda göstərir:
Naqafil qarşımıza
Çıxdı mələkzadə bu gün...
Bu “naqafil”, yəni qəfildən, ani olan çıxış yenə də zahiri
mətləblərə və nəsnələrə aid olan bir cəhətə bənzəmir. Burada
“mələkzadə” “mələkdən gəlmə”, yaxud da “görünən mələk”
190
anlamında işlənmişdir (Zatən bu sözün, yəni “mələkzadə”nin
hərfi tərcüməsi də bunu bildirir). Əgər bu pəncərədən baxsaq,
Aşıq Ələsgərin nə qədər dərin hal və məqamlara malik
olduğunun şahidi olarıq. Əlbəttə, biz burada “əgər” sözünü boşu-
na işlətmədik. Bizim niyyətimiz onun poeziyasına ürfani pən-
cərədən baxmaqdır. Elə buna görə də kiçik misraların içərisindən
bu qədər məna və mətləblər hasil olur. Başqa oxucu və təd-
qiqatçılar bu tip şeirlərə adi gözlə, yəni zahiri, dünyəvi baxışla
nəzər salır və onlarda yüksək bədii sənət nümunəsindən başqa
heç nə görə bilmirlər. Elə polemika və mübahisələrin çoxu da
buradan yaranır. Əlbəttə, biz demirik ki, bizim və yaxud da
başqalarının fikri subyektivdir, özünəməxsus baxış tərzidir.
Qətiyyən belə deyil. Əgər belə olarsa, o zaman mənasız yollarda
itər və müəyyən bir hədəfə yetişmək mümkün olmaz.
Aşıq Ələsgərin bu şeirlərdə əslində nə demək istədiyi,
mətləbinin və məqsədinin ürfani, təsəvvüfi, yoxsa dünyəvi,
cismani olduğu o qədər də qaranlıq və qəliz məsələ deyil. Sadəcə
olaraq burada illərlə formalaşmış materialist və yalançı
realizmdən bir az aralanıb, çağdaş fəlsəfi müəyyənliklə düşün-
mək yetərlidir. O zaman bizim baxış tərzimiz də dəyişər – ölməz
sənət incilərinin yaşarılığının səbəbini onların bətnindəki əbədi
həqiqətlərdə, hər zaman pak və toxunulmaz qalan gerçəklərdə
görərik. Əksini düşündükdə, məlumdur ki, keçici, zahiri, fani
hadisələri vəsf edən sənət nümunələrinin ömrü elə həmin zahiri
gözəlliklərin ömrü qədər olur. Bu, danılmaz bir məntiqdir. Bəli,
Aşıq Ələsgər şeirlərinin həmişəyaşarılığının ən böyük səbəbi
onların bədii sənət inciləri olmasından daha çox, onları hədəfi,
bətnində daşıdıqları İlahi təcəlla və gözəlliklərdir. Elə ürfan
191
elminin varlığı da Allahın dini ehkam və qanunlarla qəlblərə girə
bilməyən ehtişamını könül dilində, qeyrimüəyyənlikdən uzaq,
Aşıq Ələsgər demişkən “mələkzadə” bir görkəmdə təqdim
etməyə xidmət edir. Bu mənada yuxarıda da qeyd etdiyimiz kimi,
ürfan elmi hikmət elmindən köklü şəkildə fərqlənir. Məsələn,
Aşıq Ələsgərin başqa bir divanisi başdan-ayağa hikmət yüklüdür,
yəni, ürfandan ayrılır:
Sirat, sual qabaqdadı,
Nə damaqdı dünyada!?
Kəlmeyi-şəhadət lazımdı
Ölən vaxtı dünyada.
Tut orucun, qıl namazın,
Şükür eylə Allaha,
Gül olma dünya malına,
Qalacaqdı dünyada – (10, 194).
– divanisi başdan-başa xəlqi hikmətdir. Yəni hikmətin,
nasehliyin klassik, bədii vasitələrlə deyil (Mövlanada, Sədidə,
Nizamidə olduğu kimi), xalq dilində, sadə dini mətləblərlə
ifadəsidir.
Lakin, haqqında bəhs etdiyimiz “Bu gün” rədifli müxəm-
məsində Aşıq Ələsgər hikmətə deyil, ürfana söykənir. Buradakı
daha bir incə məqam hikmət elminin batini, ruhi, ürfanın isə
zahiri, dünyəvi mətləblərlə qarışdırılması ehtimalıdır. Məsələ
burasındadır ki, çoxları Aşıq Ələsgərin hikmətamiz şeirlərinə
dini-fəlsəfi, ürfani şeirlərinə isə cismani, zahiri don geydirir. Bu,
kökündən yanlışdır. Unutmaq lazım deyil ki, Aşıq Ələsgər poe-
ziyası başdan-ayağa təsəvvüf elementləri ilə doludur. Bu
terminlər ayrıca lüğətlər şəklində müxtəlif mənbələrdə möv-
192
cuddur. Məhz bu istilahların köməyi ilə və onların zahiri pərdəsi
altında Aşıq Ələsgər kimi ariflər cəmiyyətdən və ehkamlardan
gizlətdikləri həqiqətləri bəyan edirdilər.
Elə həmin müxəmməsin ilk misraları da onu göstərir ki,
ustad aşıq burada hansısa qeyri-adi bir gözəllikdən, qəfil, sanki
qeybdən təzahür edən bir məxluqla, “mələkzadə” ilə rastlaşır.
“Mələkzadə” ifadəsi ürfani ədəbiyyatda şərti olaraq işlənir.
Çünki “zadə” birləşməsi fars dilində hərfi olaraq “oğlu”, “övladı”
mənasındadır. Dini qaynaqlara əsasən isə, mələklərdə cinsiyyət
olmadığı üçün doğub doğula bilməzlər və heç kimsə onlardan
törəyə bilməz. Aşıq Ələsgərin işlətdiyi “mələkzadə” ifadəsi
yuxarıda da qeyd etdiyimiz kimi, təxminən “yerdəki mələk”,
“görünən mələk” anlamındadır. Məhz bu səbəbdən də ustadın öz
şeir qəhrəmanına yanaşma tərzi çox ehtiyatlı və qüdsaldır. Hiss
olunur ki, bu yanaşma qeybani, batini və insanüstü bir mətləbdir.
Bizim fikrimizcə, bu lirik qəhrəman hansısa bir övliya və ya
təcəlla nurunu daşıyan bir şəxsdir. Aşıq Ələsgərin bu
qarşılaşmanı “naqafil” adlandırması o qəhrəmanın gözlənilməz,
daha öncə tanımadığı birisi olduğundan xəbər verir. Biz iddia
etmirik ki, Aşıq Ələsgərin həyatında haçansa buna bənzər bir
hadisə baş vermişdir. Bu, heç maraqlı bir hadisə də deyil. Bu
qarşılaşma, bizim fikrimizcə, daha çox batinidir. Ola bilsin ki,
zikr və hal məqamında ustad aşıq hansısa könül sirlərinə vaqif
olub və batini ziyarətə müvəffəq olub. Ən maraqlı cəhətlərdən
biri də odur ki, həmin “mələkzadə”nin “didarı”ndan – görü-
şündən doğan məstlik, və həyəcanla “aləmin padişahı”ndan
imdad dilənir. Burada təsəvvüfi bir incələmə mövcuddur. Belə ki,
ürfan aləmində Allahın mələkləri Onun sifətləri və təcəllalarıdır.
193
Onların hərəsi bir mənəvi-ruhani aləmin inikasıdır. Xudavəndi-
aləm özü isə külli aləmin, klassik ədəbiyyatda deyildiyi kimi, “on
səkkiz min aləmin padişahı”dır. Məhz Onun nuri-təcəllasından
Onun özünə pənah aparmaq təsəvvüfdə “naz məqamı”, “İlahi
cilvə və işvə” ünsürləri kimi dəyərləndirilir.
Göz gördü, gül camalın,
Könül içdi badə bu gün...
Ustad aşıq vurğulayır ki, həmin mələkzadə “gül camal”
sahibidir. Bəli, Aşıq Ələsgər bu məqamı məhz xüsusi olaraq
vurğulayır. Zənnimizcə, buradakı “gül camal” ifadəsi elə-belə,
bədii ifadə deyildir. Bu, xüsusi bir məqamdır. Belə ki, hətta dini
ədəbiyyatda belə (qəsidə və nətlərdə, eləcə də minacat və
mədhiyyələrdə) “gül camal” ifadəsi Peyğəmbərimiz Həzrəti
Məhəmməd əleyhissəlama ithaf edilir. Klassik ədəbiyyatda
bunun çoxlu sayda nümunələri vardır. “Qədim və orta əsrlər
dünya ədəbiyyatında nitqin-kəlamın, sözün və xüsusilə də bədii
sözün sənətkar icadının ilahi mənşədən nəşət tapıb ecazkar
yaradıcı qüdrətə malik olması təsəvvürü məlumdur” (83, 141).
Beləliklə qeyd etdik ki, buradakı “gül camal” ifadəsi ola
bilsin ki, Peyğəmbər camalına işarədir. Onu da əlavə edək ki,
Azərbaycan dilində “gül” sözü bütün çiçəklərə verilən addır.
Halbuki, Şərq dillərində, o cümlədən də, Anadolu türkcəsində
“gül” yalnız bildiyimiz qızılgülə deyilir. (“Gül” sözü farscadır.
Türkcə çiçək sözü işlənir ki, bunlardan biri də bizim işlətdiyimiz
“qızılgül”dür). Yəni, “gül” (qızılgül) çiçəklərdən biridir.
Buradakı “badə” isə, mətləbə uyğun olaraq, ənənəvi eşq,
ürfan badəsidir. “Gül camal”dan “məst olmaq” eşq əhlinin
keyfiyyətidir. Bu məstlik, təbii ki, zahiri sərxoşluq deyil. Bu
194
məstliyi zahiri keyfiyyət kimi qəbul etmək ən azından insaf-
sızlıqdır. Göründüyü kimi, Aşıq Ələsgər bu badəni könlündən
içir:
Könül içdi badə bu gün –
– deməklə, ustad aşıq öz hədəfini tam olaraq
müəyyənləşdirir. Bu badə könüllər tərəfindən “nuş edilir”. Aşıq
Ələsgər ənənəvi ürfan mətləblərini gözəl bir dildə bəyana gətirir.
Bir daha qeyd etmək istəyirik ki, Aşıq Ələsgər poeziyasının
mayası zahiri, dünyəvi, cismani məhəbbətdən deyil, özünün də
əksər hallarda ifadə edə bilmədiyi gerçəklərin, ürfani həqiqətlərin
məstliyindən, cazibəsindən yoğrulmuşdur. Bu baxımdan Azər-
baycan təsəvvüf ədəbiyyatında Aşıq Ələsgər poeziyası əvəzedil-
məz bir yerə sahibdir. Ümumiyyətlə, təsəvvüfün Azərbaycan
modeli ayrıca olaraq işlənib hazırlanması çox vacib olan bir
məsələdir.
Qeyd etmişdik ki, Aşıq Ələsgərin ürfani görüşlərini onun
böyük sələfləri olan mütəsəvvüf aşıq və şairlərin yaradıcılıqları
ilə müqayisəli şəkildə təhlil etmək araşdırılan məsələlərə daha da
aydınlıq gətirə bilər. Biz bu qənaətdəyik ki, Aşıq Ələsgər
poeziyası, hər zaman yazıldığı və deyildiyi kimi, realist, çağdaş
ünsürlərdən çox, klassik fəlsəfi təməllər üzərində formalaşmışdır.
Bu keyfiyyət ustad-şagird ardıcıllığından ziyadə bədii-fəlsəfi
ənənələrdən intişar tapmışdır. Yəni, məsələn Aşıq Ələsgəri Aşıq
Alının şagirdi olaraq tanıyırlar. Lakin Ələsgər dünyagörüşünün,
Ələsgər istedadının əzəməti və genişliyi bu anlayışa sığışmır. Bu
məsələ aşıqlıq, şairlik, sənətkarlıq məsələsi deyil. Bizim
fikrimizcə, Aşıq Ələsgər Aşıq Alının şagirdi olmaqdan çox,
Azərbaycan-Türk fəlsəfi ənənəsinin layiqli davamçısı idi. Açıq
195
şəkildə söyləsək, Aşıq Ələsgər Şah Xətaidən, Dirili Qurbandan,
Tufarqanlı Abbasdan daha artıq bəhrələnmişdir. Əlbəttə,
zəmanəsinin böyük ustadı olan Aşıq Alının Ələsgərə olan təsirini
danmaq mümkün deyil. Lakin, burada məqsəd böyük ustadları
bir-birilə müqayisə etmək deyil. Məqsəd aşıq sənətinin
formalaşmasında şifahi-qiyabi məfkurənin çağdaş ustad-şagird
münasibətlərindən daha artıq əhəmiyyətə malik olduğunu vurğu-
lamaqdır. Bəzən biz bədii nümunələrə, müxtəlif şeir parçalarına
sadəcə bir ilham əsəri olan, gözəl bəlağət nümunəsi kimi
baxmışıq. Onların daxilində yatan, çox zaman da açıq şəkildə
bəyan edilən iddialı fikirlərə nəzəri-fəlsəfi cəhətdən o qədər də
əhəmiyyət verməmişik.
Biz qeyd etdik ki, Aşıq Ələsgər poeziyası daha ziyadə
fəlsəfi-ürfani ənənələrin davamıdır. Məsələn, böyük ustadın
yuxarıdakı divanilərinin birinə təkrar qayıdaq:
...Oxuram “inna fətəhna”,
Mətləb allam yuxuda.
Şahi-Mərdan nökəriyəm,
Dərsimi pünhan verir (10, 201).
Buradakı yuxuda verilən mətləb, “inna fətəhna” ayəsi Şahi-
Mərdandan alınan “pünhan dərs”lər, hamısı bizim qənaətimizcə,
bədii təxəyyül vasitələrindən çox, reallıqları əks etdirən gerçək
hadisələrdir. Əks təqdirdə Aşıq Ələsgər təqlidçilik etmiş, kimisə
yamsılamışdır ki, buna inanmaq yanlış olardı. Axı necə olur ki,
Aşıq Ələsgərin hansısa bir el gözəlinə ünvanladığı qoşma və
yaxud da gəraylı geniş şəkildə təhlil olunur, konkret hadisələrlə
izah olunur, ancaq yaradıcılığının böyük və əhəmiyyətli hissəsini
təşkil edən ürfani və təsəvvüfi şeirlərinin üzərindən bədii-fəlsəfi
196
təxəyyül nümunəsi olaraq keçilir? Niyə onun hətta dərin fəlsəfi
yükə malik olan bəzi şeirləri yanlış şəkildə təhlil olunur, onlara
dünyəvi don geydirilərək, dəyəri və çəkisi aşağı salınır? Tutaq ki,
Aşıq Ələsgərin
Pasibanı oldum dost irahının,
Soruşdum, öyrəndim, yar salamatdı.
Belə məlum olur, şahlar şahının
Bizə mərhəməti var, salamatdı (10, 129).
– qoşmasını bəzi tədqiqatçılar hansısa mənəvi dəyəri çox
aşağı olan bir hadisə ilə əlaqədar yazıldığını iddia edirlər. Ola
bilsin ki, bu qoşma hansısa şəxsə, bu şəxslə əlaqədar hansısa
hadisəyə müəyyən qədər bağlıdır. Lakin, aydın görünür ki,
birinci misradakı “dost” həmin şəxs deyil. “Dost irahı” (dost
yolu) həmin şəxsin arxasınca gedilən bir yol deyil. Bu, ən
azından keçən abzaslarda da uzun-uzadı izahını verdiyimiz
fikirlərin davamı olaraq, bizim gəldiyimiz qənaətdir. Fikirlərimiz
subyektiv görünə bilər – bu normaldır. Lakin, həmin bənddəki
“şahlar şahı” ifadəsi bizim fikrimizi təsdiqləməyə kömək edir ki,
bu şeir ürfani şeirdir. Əlbəttə, nəinki ürfani, ümumiyyətlə bədii
ədəbiyyatda əsas sətiraltı mətləblər bəzən konkret hadisələrin
fonunda verilir. Yəni həmin hadisələr müəllifin fəlsəfi görüşlə-
rini bəyan etmək üçün bir növ bəhanə və hətta səbəb ola bilər.
Məsələn, obrazlı şəkildə ifadə etsək, şairin könlü birinə
qırıldıqda, bu kədəri, bu sınıqlığı həmin əfkar sahibi olan şair biz
az sonra içində gəzdirdiyi fəlsəfi-ruhani təməllərin qəlibinə salır,
ona bədii-idraki don geydirir və beləliklə, ötüb keçən kiçik bir
hadisədən çox böyük bir sənət nümunəsi yaranır. Buna görə də
biz iddia etmirik ki, yuxarıda təqdim etdiyimiz “Salamatdır”
197
rədifli qoşma hansısa bir hadisə ilə əlaqədar deyil. Fəqət, bizim
narahatçılığımız ondandır ki, tədqiqatçılar niyə buna bənzər
nümunələri yalnız həmin keçici, yüngül, səviyyəsiz mətləblərlə
izah edirlər. Axı Aşıq Ələsgər adi bir el şairi, hər yetənə
məddahlıq edən bir nazim deyildi.
Ümumiyyətlə, Aşıq Ələsgərin şeirlərini təsəvvüf və ürfan
metodu ilə iki cür araşdırmaq mümkündür. Bunlardan biri onun
həqiqətən də konkret zahiri mətləblərlə bağlı duyğu və
düşüncələrini əks etdirən şeirlərindəki gizli, ürfani qaynaqları və
simvolikanı, məcazları təhlil etmək, digəri isə onun sırf, açıq
şəkildə təqdim olunan təsəvvüf şeirlərini izah etməkdir. Aşıq
Ələsgər mütəsəvvüf bir  düşüncəyə sahib olan bir sənətkar oldu-
ğu üçün onun bütün şeirlərində sətiraltı da olsa (əlbəttə, onun
bəzi həcvvari, yumoristik parçaları istisna olmaqla), ürfani
fəlsəfəni əks etdirən məna və işarələrə bol-bol rast gəlmək
mümkündür.
Bir az əvvəl qeyd etmişdik ki, Aşıq Ələsgər daha ziyadə öz
orta çağ sələflərinin şagirdi və davamçısıdır. Onu da qeyd etdik
ki, həmin sələflər məhz sırf Azərbaycan təsəvvüfünün, Azər-
baycan ürfanının yaradıcılarıdır. Onlardan böyük Şah İsmayıl
Xətai barədə geniş bəhs etmişdik. Şah Xətai ilə aşağı-yuxarı eyni
əqidəyə, eyni məsləyə malik olan Dirili Qurban da Azərbaycan
mütəsəvvüfü sayılacaq qədər əhəmiyyətli bir şəxsiyyətdir. Aşıq
Qurbani bu günə qədər dastan və rəvayətlərdən öyrənilmişdir. O,
indiyə qədər, belə demək mümkünsə, Pəri adlı bir qıza aşiq olan,
adi bir dastan qəhrəmanı kimi tanınmışdır. Lakin, məlum
məsələdir ki, onun Şah Xətainin müridi olması, konkret əqidə və
məslək daşıyıcısı olması, canlı mürşidə talib olması Aşıq
198
Qurbani barədə bir mütəsəvvüf olaraq, daha geniş düşünməyi
icab edir.
Onun Aşıq Ələsgər poeziyası ilə səsləşən şeirləri həmin
ruhani silsilənin davamiyyətindən xəbər verir. Onun məşhur bir
qoşmasına diqqət edək:
Haqqım əmr eylədi, gəldim dünyaya,
Gözüm açdım, meyl eylədim o burca.
Arif oldum, haqq kəlamın oxudum,
Əlif qəddim dal eylədim o burca.
İsmin xəbər aldım, dedi Vəlidi,
Göydə gəzən Cəbrayıldı, Pəridi,
Qapıçısı Şahi-Mərdan Əlidi,
Məhəmməd Meraca gedər o burca.
Qurbani der, arayıban tapmışam,
Qırxlar məclisindən bir pay qapmışam,
Kəbədisə, mən də birin yapmışam,
Min könüldən bir yol gedər o burca (19, 45).
Bu qoşma çox diqqətəlayiqdir. Xilqətin təsəvvüfanə təsviri
bu şeirdə çox güclüdür. Şeirin rədifi olan “o burca” ifadəsi daha
öncələr də bəhs etdiyimiz Haqq Dərgahına, “kuyi-yarə”, “Ələst
bəzmi”nə işarədir. Burada gözəl bənzətmələr vardır. Məsələn:
...Arif oldum, haqq kəlamın oxudum,
Əlif qəddim dal eylədim o burca.
Ariflik ürfandır. “Haqq kəlamı” isə həm Quran ayələri, həm
də Əhli-Həq kəlamlarıdır. Biz izahat vermişdik ki, Əhli-Həqlər-
dəki cəm şeirləri, zikr kimi istifadə olunan “24 quyəndə”nin
199
mənzumələri “kəlam” adlanır. Çox güman ki, Qurbaninin də
işlətdiyi “haqq kəlamı” ifadəsi termindir. Yəni, burada söhbət
“həqiqət” nəzəriyyəsini özündə ehtiva edən, “kəlam” adlanan
zikri-ilahilərdən gedir.
Qeyd etdik ki, buradakı “haqq kəlamı” Quran ayələri də ola
bilər. Əslində Aşıq Qurbaninin “haqq kəlamı” deyərkən həm
Quran ayələrini, həm də Əhli-Həqq kəlamlarını qovuşuq, vəhdət
halında görüb təsvir etməsi mümkündür. Məlum olduğu kimi,
Qurani-Kərimin bəzi ayələri (kiçik surələri) namaz qılınarkən
istifadə olunur. Namazdan bəhs etməyimizin səbəbi “Əlif qəd-
dim dal eylədim o burca” misrasıdır. Məlumdur ki, namazda
ayaqda durmaq (“qiyam”), əyilmək (“rükü”), səcdəyə getmək
(“səcdə”) kimi məqamlar vardır. “Əlif” hərfi düz xəttə bənzədiyi
üçün onu “qiyam”a, “dal hərfi isə əyri olaraq “rükü”yə bənzədiyi
üçün Aşıq Qurbani burada həm də namaza işarə etmişdir. Klassik
ürfan estetikasında bu hərflərə “mim” hərfi də əlavə olunaraq,
“qiyam”, “rükü” və “səcdə” olaraq, “Adəm” sözünə təşbeh olun-
muşdur. Yəni “Adəm” sözü ərəb əlifbası ilə namaz qılan adamın
sıra ilə hərəkətlərinə bənzəyir.
Ümumiyyətlə, buna bənzər keyfiyyətlər şifahi xalq
yaradıcılığının ən mühüm qollarından olan aşıq yaradıcılığına
klassik ürfan və hikmət fəlsəfəsinin danılmaz təsiri olaraq
keçmişdir. Bu baxımdan Aşıq Qurbanidən Aşıq Ələsgərə qədər
gələn bir dövr ərzində (tarixin bütün keşməkeşlərinə, təbəddülat-
larına rəğmən) ürfan və təsəvvüf xətti qırılmamışdır. Bu, əqidə
və məslək olaraq, ustad-şagird ardıcıllığından daha çox, bir inam
və yəqinlik məsələsi idi. İnanc sistemi isə, “təriqət” və “məri-
fət”də, (eləcə də “həqiqət”də) eşq və aşiqlik olaraq dəyərlən-
200
dirilir. Bu mənada mütəsəvvüflərin dünyagörüşündəki qəliblər və
əlamətlər çox zaman şəriət və din ehkamları ilə üst-üstə düşmür.
Ona görə də ürfan əhlinin istifadə etdikləri qaynaqları dini və
şəriət məntiqini daşıyan ölçülərlə izah etmək yox, məhz ürfan və
təsəvvüf nümunələri ilə müqayisə və təfsir etmək doğru olardı.
Yəni, örnək olaraq, Aşıq Ələsgərin dünyagörüşündəki ürfani
sistemin qaynaqlarını və analoqunu məhz Aşıq Qurbanidə,
Tufarqanlı Abbasda, digər mütəsəvvüflərdə axtarmalıyıq. Əks
təqdirdə bu mənzumələrə dini pəncərədən baxılaraq, heç bir
məntiqi nəticəyə yetişmək mümkün olmayacaq. Daha konkret
şəkildə ifadə etsək, Aşıq Ələsgərin ürfani poeziyası ənənəvi,
klassik Azərbaycan xalq təsəvvüfünün bir parçasıdır.
Aşıq Ələsgərin, yuxarıda izahını verdiyimiz “Ya Əli” rədifli
qoşmasındakı
Aslan olub, Merac yolunda yatan –
– misrası Aşıq Qurbaninin
Qapıçısı Şahi-Mərdan Əlidi,
Məhəmməd Meraca gedər o burca –
– misralarıyla eyni mənanı ifadə edir.
Ondan əvvəlki
İsmin xəbər aldım, dedi Vəlidi,
Göydə gəzən Cəbrayıldı, Pəridi –
– misraları isə daha dərin mənalı mətləblərdən xəbər verir.
Buradakı “Göydə gəzən Cəbrayıldı, Pəridi” misrası Merac
əhvalatı ilə bağlı dini rəvayətlərdəki bir məqama istinad edir.
Rəvayətdə deyilir ki, Rəsulallah Allahın əmri ilə Məkkədən
Qüdsə gəlir və oradan “Büraq” adlı bir məxluqla Meraca qalxır.
(“Büraq” haqqında Qurani-Kərimdə müfəssəl olaraq heç bir
201
məlumat yoxdur. Yalnız onun adı çəkilir. Şəriət təfsirlərində isə
Büraq başı adam, bədəni ata bənzər bir heyvan olaraq göstərilir.
Bunlar əlbəttə ki, əfsanəvi rəvayətlərdir və gerçəyi əks etdirməyə
bilər. “Büraq” haqqında həqiqətə daha yaxın fikir ondan ibarətdir
ki, bu söz ərəb dilində “bərq”, “bərraq” – işıqlı, işıq saçan
(müasir ərəbcədə elektrik) anlamındadır. Bu da Büraqın bəlkə də
hansısa kosmik gəmiyə bənzər bir nəsnə olduğu işarətlərini verir.
Qeyd edək ki, bunlar bizim subyektiv fikirlərimizdir və
həqiqətdən uzaq ola bilər). Meracda Allahın Rəsulu elə bir
məqama yetişir ki, onu müşayiət edən əzəm mələk Cəbrayıl
buradan o tərəfə getməyə gücünün yetməyəcəyini bəyan edir.
Aşıq Qurbani məhz bu məsələyə istinad edərək, Həzrət Əlini
Merac qapıçısı və ya Meracın qapısı adlandırır. Yəni, onun
məqamını mələklərdən də üstün görür.
Qurbaninin bu misraları Aşıq Ələsgərin yuxarıdakı
Musaya öyrədən Turda kəlməni,
Cəbrayıla ustad olan ya Əli
– misralarını xatırladır.
Aşıq Qurbaninin
Mənə badə verib Həzrəti Əli,
O, nə ki buyurub, demişəm: – bəli... (19, 51).
– misraları Aşıq Ələsgərin şeirləri ilə heyrətamiz dərəcədə
üst-üstə düşür. Buradakı “bəli” ifadəsi sadəcə ona edilən biət,
ona deyilən “ləbbeyk” deyil. Bu “bəli” Ələst günündəki “bəli”dir
ki, Aşıq Ələsgər onu
Ələstdən “bəli” dedim,
Nə xoş kamaldı yüküm –
– şəklində ifadə edir.
202
Ümumiyyətlə, Həzrət Əlidən gələn badənin eşq meyi, Ələst
camı olduğu fikri klassik və şifahi xalq ədəbiyyatında çox geniş
yayılmış təsəvvüf dünyagörüşüdür. Dastan və rəvayətlərdə, daha
öncə də qeyd etdiyimiz kimi, bu badə Xizr butası ilə eyniləşdiril-
miş, Həzrət Əli Xızra, badə isə butaya transformasiya olunmuş-
dur. Lakin buradakı “badə” sırf ürfani, təsəvvüf təməlli, yəni
folklorlaşmamış bir şəkildədir. Qurbani başqa bir şeirində belə
deyir:
Bir kimsənə gəldi mənim üstümə,
Yazılı şəninə ya minəl-əta.
İmam ola, damad Əhmədi-Muxtar,
Doldurub camını eylədi əta (19, 44).
Buradkı “cam” da həmin eşq badəsidir ki, onu “ərənlər
şahı”, “qırxlar piri” sayılan Həzrət Əli verir. Daha incə bir
məqam, təsəvvüfdə imanla eşqin fərqli ünvanlardan gəlmə
məsələsidir ki, bunu burada xatırlatmaq yerinə düşərdi. Həmin
məqam ürfani təfəkkür tərzinə əsasən, imanın Həzrəti Məhəm-
məddən, eşqin isə Həzrət Əlidən qaynaqlanmasıdır. Həzrət Əli-
nin aşiqlərə badə verməsi də məhz bu əfkardan törəyən bir inanc
və əqidə sistemidir. Həzrət Əlinin bu mənadakı ustadlığı da
mürşidlik, pirlik olaraq dəyərləndirilir.
Bu paralellər zahiri bir bənzərlik, yaxud da yuxarıda qeyd
etdiyimiz kimi, təkrarçılıq və ya təqlidçilik deyil. Bu uyğunluq
fəlsəfi-ürfani təmayüllərə söykənən təsəvvüf dünyagörüşünün
silsiləli sistemlə davamının bədii şəkildə təzahür edən keyfiyyəti-
dir ki, bu keyfiyyətin biz Aşıq Ələsgər poeziyasında ən yüksək
zirvəsinə çatdığını görürük.
203
Aşıq Ələsgər də həmin qaynaqlardan faydalanmışdır. Onun
dini motivlərə ürfani yaxınlaşma tərzi müdhiş bir ənənədən xəbər
verir. Yaşadığı dövrün və mühitin Səfəvilər dövrünə nisbətən
ürfani baxımdan xeyli dərəcədə fərqli və təsəvvüf ənənələrindən
uzaq olmasına baxmayaraq, Aşıq Ələsgər həmin ənənəni çox
ləyaqətlə davam etdirmiş, Azərbaycan xalq təsəvvüfünün yoxlu-
ğunu hiss etdirməmişdir. Əlbəttə, müasirlərindən, öz qohumu
Növrəs İman kimi dərya kamallı bir ürfani şəxsiyyətin mövcud
olması Göyçə mühitinin, hətta həmin dövrdə belə təsəvvüf
dəyərlərini qoruyub saxladığının təsdiqidir. Lakin ümumi, tarixi
baxımdan Aşıq Ələsgər təsəvvüf düşüncəsinə malik olan bir
şəxsiyyət kimi, dövrünün və mühitinin tənha ariflərindən biri idi.
Bu tənhalığın əsas keyfiyyətlərindən biri isə həmin dövrdə ürfani
silsilənin mövcud olmamasıdır ki, biz Aşıq Ələsgərin özündən
sonra nə yaxınları, nə də xələflərində mütəsəvvüf dünyagörüşü-
nün şahidi olmamışıq. Bu, məhz həmin ürfani kəramət və möcü-
zədir ki, əsrləri adlayaraq, xüsusi məktəb və silsilənin konkret şə-
kildə mövcud olmadığı şərtlər altında Ələsgər məfkurəsinin
tərkib hissəsi olmuşdur.
Lakin, buradakı ən mühüm amillərdən biri Səfəvilər
ideologiyasının azərbaycançılıq formulunu yaratması və bu
formulun da təsəvvüf dünyagörüşü ilə iç-içə olması məsələsidir.
Qeyd olunduğu kimi, təsəvvüf dünyagörüşü Azərbaycan məka-
nında daha öncələr də mövcud idi. Lakin bu dünyagörüş
Azərbaycan ərazilərində formalaşsa da sırf AzərbaycanTürk milli
özəlliklərinə malik deyildi. Məhz Azərbaycan təsəvvüfünün
yaranması Səfəvilərin hakimiyyəti dövrünə təsadüf etdi.
204
Şərq xalqları içərisində ürfan və təsəvvüf dünyagörüşü və
geniş şəkildə yayılmış mütəsəvvüfanə həyat tərzi hər bir xalqın
öz mədəni-estetik dəyərlərinin yaratdığı formalarda təzahür
edirdi. “Ürfan dünya intibah mədəniyyətinin ən əski qatlarını
təşkil edir. Bu qatları formal şəkildə üç dövrə ayırmaq olar:
1.Dinlərə qədərki qatlar; 2.Orta qatlar və ya ilkin naturalistik-
mifoloji inanışların təşəkkül və inkişaf etdiyi dövrlərin maddi
mədəniyyət qatları. Azərbaycan ictimai şəraitində muğ
mədəniyyəti-atəşpərəstlik-zərdüştilik; 3. İslamiyyət dövründə
təşəkkül və inkişaf etmiş ürfan” (86, 162). Təbii olaraq, bu
təzahürün ən mühüm atributu ədəbiyyat və incəsənət idi. Deməli
buradan belə bir nəticə çıxır ki, hər bir xalq öz dili ilə, öz
musiqisi ilə özünəməxsus ürfani fəlsəfə yaşadırdı. Belə olan
surətdə, Azərbaycan dilinin və heç bir ortaq dəyərlərə malik
olmayan, sırf türk milli ruhunun tərcümanı olan sazın və aşıqlı-
ğın ürfani mətləblərə xidmət etməsi Azərbaycan Səfəvilər Dövlə-
tinin milli siyasətinin və bu siyasətin başında dayanan Şah
İsmayıl Xətainin öz milli mənsubiyyətinə olan sədaqəti və
bağlılığı ilə əlaqədardır. Biz bu məsələlər barəsində daha öncələr
də izahat vermişdik və irəlidə də yeri gəldikcə həmin mövzuya
qayıdacağıq.
Göyçə mühiti və Aşıq Ələsgər poeziyası məhz Şah
Xətaidən, Miskin Abdaldan, Dirili Qurbandan, Xəstə Qasımdan,
Tufarqanlı Abbasdan gələn sırf azərbaycanlaşmış bir təsəvvüf
modeli əsasında intişar tapmışdı. Bütün bunlar əlbəttə ki, təbii və
tarixi cəhətdən məntiqi proseslər idi. Aşıq Ələsgər möcüzəsi isə
ondan ibarət idi ki, özüylə həmin mütəsəvvüflər arasındakı bir
205
neçə əsrlik fasiləyə baxmayaraq o, həmin ürfan və təsəvvüf
ənənəsini yaşada bildi.
...Həm aşiqəm, həm dərvişəm, həm dəli,
Könlüm gözəllərin yol qurbanıdır – (10, 70).
– deyən böyük ustadın bu misralardakı kəramət və ilhamı
çox aydın şəkildə özünü büruzə verir. Diqqət etsək, görərik ki,
təsəvvüfün müəyyən məqamlarını dərvişlik, aşiqlik, dəlilik kimi
pillələrini sadalayan aşıq gözəllərdən və onların yollarından bəhs
edir. Bu “gözəllər” heç şübhəsiz ki, müqəddəslər və məsumlardır.
Çünki dərvişlikdən, abdallıqdan danışan şəxs eyni şeirin, hətta
eyni bəndin içərisində, çoxlarının sandığı kimi, “el gözəllə-
ri”ndən, zahiri, dünyəvi keyfiyyətlərdən bəhs edə bilməzdi.
Üstəlik buradakı “yol” da təriqətdir (Zatən, ərəb dilində “təriqət”
“yol” deməkdir). Deməli, gözəllərin yolu müqəddəslərin, övli-
yaların, ərənlərin yoludur, təriqətidir. Aşıq Ələsgər belə bir
şəxsiyyət idi. O, konkret olaraq, hansısa təriqətə, mürşidə qulluq
etdiyini açıq şəkildə bildirməsə də, onun Haqq yoluna olan
sadiqliyi, eşqi-İlahiyə olan məhrəmliyi şeirlərində özünü aydın
şəkildə göstərir.
Aşıq Ələsgər poeziyası əsl Azərbaycan-Türk məfkurə
sisteminin ləyaqətli təmsilçisidir. Bu təmsil etmənin ən mühüm
atributu və ən köklü məsələsi məhz ürfan və təsəvvüfdür. Bir
daha vurğulamaq istəyirik ki, Azərbaycan ürfanının, milli təsəv-
vüf fəlsəfəsinin formalaşmasında Aşıq Ələsgərin və onun
sələfləri olan şifahi xalq yaradıcılığının tanınmış nümayəndələ-
rinin böyük xidmətləri olmuşdur. Təsəvvüf və ürfanı isə Azər-
baycan milli məfkurəsindən ayırmaq mümkün deyil.
206
Ümumiyyətlə, təxminən X əsrdən başlayaraq, bütün Yaxın
və Orta Şərqin əqli və ruhi inkişafının əsas parametrlərindən biri
təsəvvüf idi. Tarixdə bu fəlsəfi model daha çox bədii əsərlərdə
yaşamalı oldu. Əlbəttə, təsəvvüfə dair elmi-nəzəri əsərlərin sayı
kifayət qədərdir. Fəridəddin Əttar Nişaburi, Əbu Səid Əbu Xeyr,
Əbu Həmid Qəzzali, Muhyiddin Ərəbi, Cüneyd Bağdadi, Sərrac
Tusi, Molla Sədra və başqa müəlliflərin əsərləri təsəvvüf elminin
bir sistem şəklində yaranıb var olmasında əsas rolu oynadı. Lakin
bu əsərlər zaman keçdikcə bir ideologiya, təfəkkür tərzi və
praktika olaraq, öz əhəmiyyətini yavaş-yavaş itirməyə başladı.
Çünki tarixin təkəri tənəzzül və tərəqqilərlə bərabər insanlığı
məcburi, qaçılmaz məfkurə deformasiyasına sürükləyirdi. Uzun
əsrlər boyu Yaxın və Orta Şərqdə demək olar, bütün ictimai
təbəqələri əhatə edən təsəvvüf cərəyanı istər-istəməz öz nəzəri
bazasını boşaltmağa doğru gedirdi.
Fəqət, qeyd etdiyimiz kimi, təsəvvüf və ürfan təkcə elmi-
nəzəri bazadan ibarət deyildi. Bu qədər zaman keçməsinə
baxmayaraq, hələ də Yaxın və Orta Şərqin mənəvi-mədəni etiketi
olan təsəvvüfün yaşam sirri, əlbəttə ki, böyük mütəsəvvüflərin
yaratdıqları bədii əsərlərdə yatır. Etiraf etmək lazımdır ki,
başdan-ayağa məcazlar və rəmzlərlə dolu olan klassik Şərq
ədəbiyyatı təsəvvüf nəzəriyyəsini elmi əsərlərdən daha aydın və
milli mənsubiyyətindən asılı olmayaraq, bütün insanlıq üçün
daha anlaşılan bir hala gətirmişdi. Sadə dillə desək, xüsusilə
divan ədəbiyyatı təsəvvüf və ürfanı qəlizlikdən çıxarıb, gözəllik
və estetikanın axarına qoşdu. Əgər belə demək mümkünsə,
təsəvvüf üçün mütəsəvvüf şairlər mütəsəvvüf alimlərdən daha
çox iş gördülər.
207
Bütün bunların zəminində, haqqında bəhs etdiyimiz Türk
xalq təsəvvüfünün əhəmiyyətli qollarından biri olan Azərbaycan
klassik aşıq ədəbiyyatı Azərbaycan-Türk milli məfkurəsinin
formalaşıb, özünəməxsus şəkil almasında əvəzedilməz rol oynadı.
Maraqlıdır ki, Azərbaycan klassik divan ədəbiyyatı divan
təsəvvüfünün son nümayəndəsi olan Seyyid Əzim Şirvaniyə
qədər öz konservativliyini və elitarlığını qoruyub saxladı. Yəni,
yazılı təsəvvüf ədəbiyyatının nümayəndələri olan Azərbaycan
klassikləri də ənənəvi Şərq mütəsəvvüfləri kimi, xalqdan müəy-
yən məsafədə ayrı idilər. Xalq təsəvvüfünün Azərbaycan modeli
isə, daha öncə də söylədiyimiz kimi, əsas etibarilə Azərbaycan
aşıq ədəbiyyatı idi.
Maraqlıdır ki, bir-birilərinə yaxın dövrlərdə yaşamış olan
Seyyid Əzim Şirvani və Aşıq Ələsgər, biri klassik, digəri xalq
təsəvvüfünün Azərbaycan versiyası üzrə sonuncu nümayəndələri
oldular. Bu, əlbəttə ki, təsadüfi deyil. Əksinə, bu fakt tarixi bir
zərurətdir ki, həm divan ədəbiyyatında, həm də aşıq
ədəbiyyatında hər iki önəmli şəxsiyyətdən sonra özünü bariz
şəkildə göstərdi. Yəni, təsəvvüf və ürfan çərçivələrində nə
Seyyid Əzim Şirvani, nə də Aşıq Ələsgərin davamçıları olmadı
(Bu barədə biz sonrakı fəsildə bir az geniş məlumat verəcəyik).
Aşıq Ələsgərin poeziyası belə bir vaxtda ədəbi və fəlsəfi
qaynaqlara söykənərək, öz varlığını sürdürürdü. Bu qaynaqlar,
bir az əvvəl də qeyd etdiyimiz kimi, əsas etibarilə Miskin
Abdaldan, Şah Xətaidən, Dirili Qurbandan, Xəstə Qasımdan,
Tufarqanlı Abbasdan başlayaraq, üzü bəri gələn Azərbaycan aşıq
ədəbiyyatı idi. Həmin şəxsiyyətlərin əsərləri Aşıq Ələsgər üçün
208
təkcə ədəbi-bədii nümunələr deyildi. Aşıq Ələsgər mükəmməl
bir aşıq-sənətkar olaraq, kamil bir şəxsiyyət idi.
El şənliklərində, möhtəşəm aşıq məclislərində söylənilən
dastan və rəvayətlərin, yaddaşdan-yaddaşa ötürülən şeirlərin ən
mahir daşıyıcılarından biri elə Aşıq Ələsgərin özü idi. Bu da təbii
ki, onun bilik və təcrübəsinin, təfəkkür dairəsinin genişliyindən
xəbər verirdi. Klassik şair və aşıqların əsərləri, onlar haqqındakı
dastan və rəvayətlər Aşıq Ələsgərdən ötrü həm də bir ürfan və
hikmət qaynağı idi. Bu ötürmə yaddaşdan-yaddaşa şifahi şəkildə
də olsa, güclü əqidə və inanc sisteminə əsaslandığı üçün yaşarı
bir hala gətirildi və Azərbaycan türkünün halal sərvətinə çevrildi.
Firdovsi, Füzuli, Hafiz, Nəsimi,
Onlar da yazdığı ayə, məndədi – (87, 48).
– deyən ustad aşıq bu misralarda elə-belə, söz xatirinə
iddialar etməmişdir. O, özü bəlkə də bunun fərqində deyildi,
amma milli yaddaşımızın möhkəmlənməsində, onun fəlsəfi
çalarlarının azərbaycanlaşmasında Aşıq Ələsgərin yeri özünə-
məxsus və əvəzedilməzdir. Çünki o, aşıq idi, onun sazı heç bir
müştərək dəyərlərə malik olmayan, tamamilə milli bir incəsənət
vasitəsi idi. Onun şair kimi yüksək ilhamı, heyrətamiz həvalə və
kəraməti bu keyfiyyətləri tamamlayırdı. O, təbiri caizsə, öz
dövrünün və özündən sonrakı dövrün bir Azərbaycan mürşidi,
Azərbaycan dədəsi olmağa bütün cəhətləri ilə layiq bir şəxsiyyəti
idi. Möhtəşəm və kamil fikirlər, heç bir irada tuş gəlməyən saf,
şəffaf, eyni zamanda, yaradılması çox çətin olan, amma sadə
xalqın bu gün də, gələcəkdə də dilinin əzbəri olacaq şeirləri ilə
Aşıq Ələsgər, təbəqəsindən və düşüncə tərzindən asılı olmayaraq,
hamının qəlbində taxt qurmuşdur.
209
O, qəliz şeir formaları olan təcnis və dodaqdəyməzlərində
belə heç vəchlə sözçülük etməmişdir. Əksinə, çox mühafizəkar
bir şəkildə məna və mətləbləri qoruyub saxlamışdır. Aydın
şəkildə görünür ki, Aşıq Ələsgər şairlik xatirinə, gözəl söz
xatirinə şeirlər qoşmurdu. Bunlar daxili vəcd və ehtizazın gözəl
bəhrələri idi:
Ahəngər deyiləm, naşı bəzirgan,
Gözüm dürdanədə, a yəməndədi.
Sinəmdədi eşqin şirin çeşməsi
Ləzzəti meyl edib, ay əməndədi.
Bir sazım var yox pərdəsi, nə simi,
Onun çalıb, kim tərpədər nə simi?
Firdovsi, Füzuli, Hafiz, Nəsimi
Onlar da yazdığı ayə, məndədi.
Kişi gərək zəhmət çəksin, dər salsın,
Süfrə açsın, ad qazansın, dər salsın.
Dərsi azlar Ələsgərdən dərs alsın,
Altı min altı yüz ayə məndədi (87, 48).
Bu təcnis insanın qəlbini vəcdə gətirir, onu dəhşətə salır.
Çoxları tərəfindən “savadsız olmuşdur, hərf tanımamışdır” deyə
anılan Dədə Ələsgər “Altı min altı yüz ayə məndədi” deyir.
Görəsən o, həqiqətən savadsız olmuşdur? Bizim fikrimizə görə
isə, onun bu sözlərinin savadlı olub-olmamağına heç bir aidiyyatı
yoxdur. Məsələ burasındadır ki, Aşıq Ələsgər şəriət əhli yox,
ürfan əhli idi. Məlumdur ki, şəriət elmi zahiri bilgilərdən
ibarətdir və bu elmə yiyələnmək həqiqətən də insandan savad
210
tələb edir. Təriqət və ürfanda isə elm anlayışı kitablardan, yazı-
pozulardan ibarət deyil. Ürfan ərbabı elmi batini yolla, mürşid əli
ilə, pir nəfəsi ilə öyrənirlər. Əgər belə olmasaydı, zahiri savadı
olmayan Aşıq Ələsgər yuxarıdakı kimi iddialar etməzdi.
Biz bu məqamda yenə də Əhli-Həqq nəzəriyyəsinə baş
vurmaq məcburiyyətindəyik. Çünki həmin misraları başqa yolla
izah etmək mümkün deyil. “Həqiqət” elmində Əhli-Həqlərə fars
dilində “sefidexan” deyilir. Bu ad onlar üçün bir növ künyə və
tərifdir. “Sefidexan” farsca “ağları, ağ yazıları oxuyan” deməkdir.
Yəni, buradan çıxan məna budur ki, başqaları Qurani-Kərimin
qara yazılarını (görünən xəttini), onlar isə ağ yazıları
(görünməyəni və qara xətlərin arasında olanları) oxuyurlar. Bu
mənada “sefidexan” ifadəsi çox diqqətçəkəndir.
Qurani-Kərimi bəzən üzündən oxuya bilməyən bir çox arif
və övliyaların özlərini “hafiz”, “Quranın cəm olduğu vücud”
adlandırmaları boş iddialara deyil, məhz həmin nəzəri fikrə
söykənir. Aşıq Ələsgər də həmin ariflərdən biri idi.
211
III FƏSIL
AŞIQ ƏLƏSGƏR POEZİYASI VƏ KLASSİK DİVAN
ƏDƏBİYYATI NÜMUNƏLƏRİ İLƏ
ÜRFANİ PARALELLƏR
M.Füzuli, Ə.Nəbati, S.Ə.Şirvani və digər
klassiklərlə müqayisəli təhlillər
Klassik ədəbiyyat nümunələri ilə xalq yaradıcılığı inciləri
arasındakı fəlsəfi və bədii paralellər bir neçə aspektdən araşdırıla
bilər. Bu paralellər əsas etibarilə məna və məzmun qəlibləri
arasındakı ənənəvilikdir.
Söhbət Yaxın və Orta Şərq divan ədəbiyyatında gedən
fəlsəfi-ürfani cərəyanların əslində bədii sənət faktorundan çox
ruhani-əqidəvi proses olmasından gedir. Bu məsələ kifayət qədər
araşdırılmamışdır. Yəni divan şairlərinin yalnız bir sənətkar,
mütəfəkkir olaraq düşünülməsi onların daşıdıqları fəlsəfi yükün,
yaşadıqları qeyri-adi mənəvi həyat tərzinin əhəmiyyətinə kölgə
salmışdır. Bu keyfiyyət divan ədəbiyyatını uzun bir müddət
ərzində xalq məfkurəsindən, kütlə psixologiyasından uzaq
tutmuşdur. Məsələn, tutaq ki, təsəvvüf ədəbiyyatının azman
nümayəndəsi Hafiz Şirazi bütün dünyada möhtəşəm bir şair
olaraq məşhurdur. Əslində isə Hafiz ürfan əhli tərəfindən böyük
pir, mürşid, övliya kimi qəbul olunur. Məsələ burasındadır ki,
onun pirliyi, övliyalığı təkcə sağlığında, yaşadığı dövrdə mövcud
olan bir hadisə olmamışdır. Təsəvvüf ərbabı Hafizi “bütün
zamanların övliyası” adlandırır. Bu keyfiyyətlər eynilə Mövlana
Cəlaləddin Rumiyə də şamil edilir. Əslində divan ədəbiyyatının
212
böyük nümayəndələrinin mənəvi-ruhani məqam sahibləri olması
Mövlananın timsalında daha aydın şəkildə büruzə vermişdir.
Mövlananı əksəriyyət bu gün də yalnız bir şair olaraq tanımır. O,
öz həyatı ilə mənzum sənətin bir vasitə olduğunu, şairliyin keçici
bir hadisə olduğunu iddia etmiş və sübuta yetirmişdir. Onun elə
sağlığında “Mövlana” adlandırılması bu böyük arifə verilən
mənəvi-ruhani dəyərin ən aydın göstəricisi idi.
Eyni fikirlər böyük Azərbaycan mütəfəkkiri, mütəsəvvüf
şairi Seyyid İmadəddin Nəsimiyə də aiddir. Nəsimi də bu günə
qədər (xüsusilə son yüz ilə yaxın bir dövrdə) sadəcə, gözəl bir
şair kimi tanınmışdır. “Nəsimi – insan və şair idi, onun həyat və
yaradıcılıq fəaliyyəti tamlığın, vəhdətin gözəl bir nümunəsi idi”
(145, 60). Əlbəttə, Nəsiminin də Mövlananın da Hafizin də
digərlərinin də fəlsəfi-ürfani dünyagörüşləri, çoxcəhətli şəxsiy-
yətləri barədə kifayət qədər deyilib, yazılıb. Lakin onların təkcə
bir şair-sənətkar olmadıqları, milyonlarla insanın həyatını dəyiş-
dirən, əqidə yoluna çevrilən ruhani məqamları yenə də arxa plan-
da qalmışdır.
Bizim düşüncəmizə görə, Şərq divan ədəbiyyatı nümayən-
dələrinin bədiyyatı bir vasitə, bir ötürücü olaraq seçmələri və bu
rəng altında əslində bəşər fikrini, dünya həyatını yönləndirən
məktəb sahibi olduqlarının kifayət qədər araşdırılmamasının əsas
səbəbi onların daşıdıqları fəlsəfəyə yetərincə ictimai əhəmiyyətin
verilməməsidir. Bu fəlsəfi yük, təsəvvüf dünyagörüşünə əsasən,
öz bətnində bəşər ağlının əslində daima diri olan (“Həyy” olan)
Allahın bir sifəti olduğunun görünən şəklidir. Sufilərə görə,
Allah insan vəhdəti birincidir. İkinci olan isə kəsrətdir –
213
çoxluqdur, parçalanmadır. Kəsrətdən vəhdətə – ikilikdən birliyə
yetişmək amal olaraq, əsilə, qayəyə, mənbəyə dönüşdür.
Azərbaycanın tanınmış tədqiqatçı alimlərindən olan Ramiz
Fasehin “Seyyid İmadəddin Nəsiminin seçilmiş bəzi şeirlərinin
şərhi” kitabında maraqlı fikirlərlə rastlaşırıq: “Bəziləri demişlər
ki, Nəsimi bu təxəllüsü öz müəllimi (mürşidi) Şeyx Fəzlullah
Nəiminin təxəllüsünə uyğun olaraq götürmüşdür. Bəziləri də
demişlər ki, “Nəsimi” “sübh yeli” mənasındadır. Lakin bu
fikirlərin hər ikisi yanlışdır. Əvvəla ona görə ki, bu fikirlərin hər
birini ayrı-ayrılıqda təsdiq edə biləcək heç bir elmi və tarixi
mənbə, əsas yoxdur. İkincisi də ona görə ki, Nəsiminin bütün
yaradıcılığından tam və dəqiq şəkildə aydın olur ki, o, hürufu
şairidir və hürufilik təriqəti də sufi (təsəvvüf) fəlsəfəsinin bir
qoludur, əsil, həqiqi mənası da qədim Şərq filosoflarının
(məsələn, Cüneyd Bağdadinin, Mühyəddin ibn əl-Ərabinin, Əbu
Həmid əl-Qəzzalinin, Şeyx Mahmud Şəbüstərinin, Əbdürrəhman
Caminin və s.) yazdıqlarına görə, Allahın insanda əks olunması
deməkdir. Necə ki, Quranın 50-ci “Qaf” surəsində deyilir: “Biz
insana onun boynunun şah damarından da yaxınıq” və yaxud
15-ci “əl-Hicr” surəsində deyilir: “O zaman ki, mən onun
(Adəmin) surətini yaratdım, sonra da ona öz ruhumdan
üfürdüm” və yaxud Əli əleyhissəlam deyir: “Hər kəs özünü
tanısa, yəni nədən və necə yaranıb insan mərtəbəsinə yetişdiyini
dərk etsə, o, Allahını da tanıyar”. Deməli, əgər Nəsimi öz
şeirlərində bu ideyaya sadiq qalaraq, həmin ideyanı da təbliğ
edirsə, o zaman tam və qətiyyətlə demək olar ki, Nəsimi bu
təxəllüsü öz mənasını yuxarıda qeyd etdiyimiz mənalardan yox,
öz ideyasına uyğun təsəvvüfi bir mənadan götürmüşdür. Belə
214
olduqda, biz təxəllüsün dəqiq və düzgün mənasını necə və
hardan bilək? Bizim apardığımız tədqiqata görə, yəni daha dəqiq
desək, Seyyid Məhəmməd Vəhəbi Konyəvinin yazmış olduğu
“Hafiz divanının təsəvvüfi şərhi” əsərinin müqəddiməsində qeyd
olunduğuna görə, Nəsimi “aləmül-ilfiraq” ilə “aləmül-cəm”
arasında olan əlaqə ittisalə agah olan, yəni Allahla insan arasında
olan asılılıq və qovuşmaya agah olan” deməkdir. Burada
“aləmül-ilfiraq” dedikdə, vacib varlıq olaraq, bütün varlıqlardan
fərqləndiyi üçün Allah, “aləmül-cəm” dedikdə isə, bir neçə aləmi
– yəni daha dəqiq desək, 6 aləmi özündə cəm edən insan nəzərdə
tutulur” (36, 1314).
Tədqiqatçının fikirləri ona görə maraqlıdır ki, Nəsiminin
timsalında biz təsəvvüf ədəbiyyatı nümayəndələrinə qarşı fərqli
bir münasibətin şahidi oluruq. Hiss olunur ki, müəllif Nəsimiyə
münasibətdə ədəbi-bədii rakursdan çox, ürfani-təsəvvüfi bucaq
altında baxmağa cəhd edir. Bu baxış tərzi bizim araşdırdığımız
mövzu baxımından aktual və vacibdir. Ən azından ona görə ki,
milli şüurumuzun tarixin keşməkeşlərindən süzülüb gələn ən
qədim qatlardan olan ürfan və təsəvvüfün layiqincə və cəsarətlə
araşdırılıb, xalqımıza məqbul bir şəkildə təqdim olunmasının
vaxtı gəlib çatmışdır. İmadəddin Nəsiminin gerçək mənada
xəlqiliyi onun sadə dildə və yaxud da türkcə yazmasından daha
çox onun əqidə və düşüncəsinin xalq arasında yayqın olmasın-
dadır. Nəsimi xalqa çox yaxın idi. Baxmayaraq ki, Hürufilik
qəliz fəlsəfi bir təlimdir, lakin Nəsimi o təlimin də qəliblərini
sındıraraq, sadə insan – kamil insan formulunu tərtib edə bildi.
Tanınmış alim S.Şıxıyevanın “Nəsimi şeirində “əlif-lam” poetik
forma və fəlsəfi rəmz kimi” adlı məqaləsinin girişində oxuyuruq:
215
“Azərbaycan türklərinin ədəbiyyatı və fəlsəfi fikir tarixində
Seyid İmadəddin Nəsimiyə həm şair, həm də mütəfəkkir kimi
özünəməxsusluq və misilsizlik verən onun mənsub olduğu hüru-
filik təriqəti ilə bağlı görüşləridir. Nəsiminin istər şeir yara-
dıcılığı, istərsə də səyahətləri başlıca olaraq bu fəlsəfi-fikri
cərəyana daha çox xalq kütləsini cəlb etmək məqsədini güdürdü.
O, hürufiliyin təbliğinə yönəldilmiş şeirlərini yalnız ənənəvi
bədii qəlibdə qələmə almaqla kifayətlənmir, fəlsəfi mülahizələ-
rində heç bir nəzəri sistemin, o cümlədən, hürufiliyin də
çərçivəsinə sığmadığı kimi, şeirlərinə bədii quruluş verərkən də
ənənə ilə bağlı məhdudluğu tanımırdı” (91, 173).
Məhz ürfan ədəbiyyatının daha geniş, xəlqi baxımdan
araşdırılması xalq yaradıcılığındakı təsəvvüfi meyllərə məntiqi
aydınlıq gətirməkdə yardımçı ola bilər. Daha dəqiq ifadə etsək,
bu günə qədər divan ədəbiyyatı ya fəlsəfi, ya da ədəbi baxımdan
əsas etibarilə birtərəfli araşdırılmışdır. Yəni, məsələn Füzuli
qəzəlinin təsəvvüfi izahı müəyyən olunmuş çərçivələr içərisində
aparılmışdır. Bu izahlar Məhəmməd Füzulini daha çox bir şair,
son dövrlərdə isə (söhbət Azərbaycandakı araşdırmalardan gedir),
dindar, Əhli-Beyt aşiqi kimi təqdim etmişdir. Halbuki Füzuli
qəzəlinin ruhani bətnində, fəlsəfi mahiyyətində nə ədəbiyyat, nə
də din dayanmırdı. O, əsl mənada nə nazim, nə də dindar deyildi.
Mövlana Ruminin təbiri ilə desək, “halal sehr olan şeir”in
dilində elmi-batindən gələn İlahi rabitənin mümkünlüyünü təsvir
etmişdir.
Bu keyfiyyətlərin yalnız bir klassik ədəbi abidələr olaraq
araşdırılması təsəvvüfün və ürfanın xəlqiliyini sual altında qoyur.
“Təsəvvüfün və ürfanın xəlqiliyi” dedikdə biz təkcə xalq
216
təsəvvüfünü, xalq ədəbiyyatından və milli folklordan gələn
ürfani elementləri nəzərdə tutmuruq. Bu xəlqiliyin mahiyyətində
yatan əsas məfhum klassiklərin ümummilli fəlsəfəni təşkil edən
əqidə və məfkurələrinin xalq tərəfindən mənimsənilib, dərk
olunmasıdır. Elə buna görə də klassik ədəbiyyatla xalq yaradıcılı-
ğı, xüsusilə, aşıq ədəbiyyatı arasında aparılması vacib olan fəlsəfi
və bədii paralellər zənnimizcə aktual bir məsələdir. Bu araşdırma
daha çox ümumfəlsəfi tezislərə əsaslanmalıdır. Bu tezislər isə,
milliləşmiş ürfan və təsəvvüfün hər iki cəbhədəki (klassik divan
və xalq aşıq ədəbiyyatındakı) əhəmiyyətli yerini təşkil edir.
Bizim gəldiyimiz qənaətə görə, təsəvvüf anlayışı ədəbiyyat-
da ayrıca bir yerə malik deyildir. Xüsusilə divan ədəbiyyatında
əslində təsəvvüfün xaricində hər hansı başqa bir mövzuya rast
gəlmək çətindir. Bunu biz aşıq yaradıcılığında da kifayət qədər
bariz şəkildə görürük. Bu ənənə kortəbii olsa da, özünü bu
günlərə qədər gətirib çıxarmışdır. Məsələn, kiçik bir haşiyə çıxa-
raq, Şirvan aşıq-poeziya məktəbinin tanınmış nümayəndələrin-
dən olan Şamlı Cabbarın Həzrət Əlinin vəsfindəki qoşmasından
bir hissəyə nəzər salmaq istərdik:
Əli aldı Zülfüqarı əlinə,
Suvar oldu, o Düldülün belinə,
Allahı şəhadət gətdi dilinə
Əlində Zülfüqar halbahal oldu... (60, 41).
Göründüyü kimi, şair burada şifahi ənənədən gələn
fikirlərdən bəhrələnmişdir. Bu bədii təkrarçılığın özündə belə –
sonuncu misradakı “halbahal” kəlməsi ilə – şəriət və adi dini
hədislər çərçivəsindən cayaraq, ürfani tərz açıq şəkildə özünü
göstərir.
217
Lakin, klassik, yazılı ədəbi nümunələrdə bu faktor daha
qabarıq və konservativ şəkildə mövcud olmuşdur. Başqa bir
misalı Azərbaycanın ən böyük mütəsəvvüflərindən biri olan Mir
Həmzə Seyid Nigarinin Türkiyədə nəşr olunmuş şeirindən
gətirmək istərdik:
İbn Mansur enelhak dimedi tenha tek,
“Rabbi-erni” sözünü söylemedi Musa tek.
İgnesin riştei-Meryemden üzenler çoktur,
Gitmedi alemi-tecride hemin İsa tek... (113, 127).
Bu misralarda biz Aşıq Ələsgərin yuxarıdakı “Musaya
öyrədən Turda kəlməni” misrası ilə sətiraltı, arifanə bir vəhdət
görürük.
İstər ilahi və başqa qüdsal mədhiyyələr, nətlər, istərsə də
hansısa hadisələri canlandıran məsnəvi və təhkiyələr belə ürfani
qəliblərdən kənara çıxa bilməmişdir. Məsələn, Məhəmməd Füzu-
li farsca divanının dibaçəsində yazır:
“Həqiqətən, Allahın həmdi şah beytinin ən layiqli
qafiyəsi möcüzələr göstərən barmağının qələmilə göylər
səviyyəsində ayın pəncəsini iki misraya bölüb, möcüzələr
silsiləsinin mənzuməsinə mətlə (ilk beyt) edən sultanın
tərifidir:
Öylə bir şah ki, asitanında
Üz qoyub torpağa günəş qul tək.
Əl atıb parə qıldı sinəsini
Şövqdən ay cəmalını görcək.
Və Allaha sitayiş mənzuməsini bir padşahın mədhi
rədifi zinətləndirir ki, onun peyğəmbərliyinə iman, imanın
218
əsli olan kəlmeyi-şəhadət mənzuməsində şeir beytlərinin
birinci misrasını tamamlayan ikinci misra yerindədir ki,
Allahın birliyi misrasını tamamlayar:
Tohid mücərrəd olsa kamil,
Verməz səmər heç kəsə nəhayət.
İman ilə fəzlinin sübutu
İqrari-nübuvvət olmuş əlbət.
Allahın səlavatı peyğəmbərlik sahibinə, onun böyük
nəslinə və hörmətli səhabəsinə olsun. Onlar din bayrağını
daşıyanlar, Allahın aydın şəriətini bizlərə gətirənlərdir. Allah
onlardan razı olsun!” (37, 1617).
İlk nəzərdə bu mətn adi şəriət səviyyəsindəki fikirləri ifadə
edir. Lakin unutmaq olmaz ki, bu dibaçənin müəllifi Məhəmməd
Füzulidir. Böyük mütəsəvvüf hətta şəriət qəlibləri içərisində belə
ürfani danışır. Onun Allaha və Onun Rəsuluna etdiyi müraciət və
mədh insanda ehkam və doktrina təsiri yaratmır. Əksinə, məsələn
həmin dibaçənin mənzum parçasındakı “tohid” (tovhid – Allahın
vəhdaniyyəti) kəlməsi özündə mücərrədliyin inkarını ehtiva
etməklə, əslində bu günə qədər şəriət elmi çərçivəsində anlaşıl-
madığını ifadə edir. Çünki tovhidin ilk baxışda məlum və qəti bir
nəzəri məzmun daşımasına baxmayaraq, Füzuli ikinci misrada
Verməz səmər heç kəsə nəhayət –
– deyir. Yəni, şair burada mütəsəvvüfanə bir baxışla
tovhidin insandan kənar mücərrəd şəkildə dərk olunmayacağını
və heç kimə faydalı olmayacağını ifadə edir.
Bəzi tədqiqatçılar yuxarıdakı mətn parçasının sonundakı
salam və duanı, eyni zamanda klassiklərdə rast gəlinən buna
bənzər elementlərin guya dövrün və dini doktrinanın hökmü
219
altında yazıldığını iddia edir. Bu, kökündən yanlışdır və elmi
ateizmə xas olan bir yanaşma tərzidir. Doğrudur, Füzuli şəriət
əhli olmamışdır. Lakin şəriət qəliblərindəki məsələlərə Füzuli
baxışı tamam fərqli və elə “füzuliyanə”dir. Əlbəttə ki, həmin
mədhü sənalar heç bir doktrinanın diktəsi altında yazıla bilməzdi.
Əksinə, Füzili qələmi, Füzuli ağlı həmin şəriətçiləri Allah,
Peyğəmbər sevgisinin nədən ibarət və necə olmalı olduğunu
göstərmişdir. Bəli, Füzuli və digər mütəsəvvüflərin Allah, Pey-
ğəmbər, onun Əhli-Beyti və əshabına olan məhəbbəti adi
dindarların, möminlərin, şəriətçilərin, hətta üləma və ictihad
sahiblərinin məhəbbəti demək deyil. Çünki, Füzuli “təriqət” və
“mərifət” astanalarında çırpınan bir könül insanı idi. Füzuli
silsilədən idi. Həmin silsilə ki, əsrlərdən bu günə qədər vəhdət
meyini nuş edərək, İlahi rabitəni qoruyub saxlaya bilmişdir.
Tanınmış şərqşünas N.Göyüşov yazır: “İrfanda həqiqət
yolçusunun öz muradına yetişməsi üçün iki yol vardır:
1) İnsanın öz çalışması  mücadilə və mücahidəsi
2) Haqqın lütfü və yardımı (inayəti)
Əgər bu inayət olmasa və bəxt üzünə gülməsə təkcə
çalışmaqla həqiqətə qovuşmaq olmur. Bunlar birbirini tamamla-
yır. Füzuli bəxtindən çox gileylənən Haqq aşiqidir” (42, 21).
Belə nəticəyə gəlmək mümkündür ki, şəriətlə təriqət və
yaxud da ürfan – mərifət bir-biriləri ilə konflikt yox, inkişaf prin-
sipləri ilə münasibətdədir.
Klassik ədəbiyyatdan fərqli olaraq xalq yaradıcılığında
ürfani qəliblər o qədər konservativ deyildir. Doğrudur, əvvəlki
fəsillərdə izah etdiyimiz kimi, xalq ədəbiyyatında, xüsusilə aşıq
yaradıcılığında təsəvvüfün daha dərin  qatlarından xəbər verən
220
qaynaqlar mövcuddur. Hətta divan ədəbiyyatında hər zaman
rəmzlərlə, məcazlarla ifadə olunan, çox zaman isə “mərifət”
elmini aşmayan mövzuların xaricində qalan mətləb və mövzular
sadə aşıqların dilində çox anlaşıqlı şəkildə ifadə olunmuşdur.
Məsələn, yuxarıda Füzulinin farsca divaninin dibaçəsindən təq-
dim etdiyimiz parçanı Aşıq Ələsgərin bir mənzuməsi ilə məna
və məzmun baxımından qarşılaşdıraq:
Aşıqlar qövlilə, arifü aqil,
Dörd dəfə peyğəmbər meraca getdi.
Otuz altıyla cəm olubdu on yeddi,
Xəstə dilim bu yollara bələddi.
Şiə məzhəbindən süludun beşdi,
Üç müqərrər mələk bilmədi keçdi.
Fərmani-qüdrətdən nida yetişdi;
Həbibim, nəleynin ərşə zinətdi.
Hər yandan səs gəldi: “Ya Məhəmməda!”
Məscidi-Əqsaya yetişdi səda.
Musa ərz eylədi: “Ey bari-Xuda”,
Nə qurğu mənzilət, nə fəzilətdi!?”... (10, 43).
Ustad aşığın “Peyğəmbərin Meracı” adını verdiyi bu
mənzumənin təqdim etdiyimiz kiçik bir parçasında ənənəvi
klassik “Merac” girişlərindən fərqlənən çoxlu sayda detallar
mövcuddur. Məsələn, elə birinci bənddəki rəqəmlərin sıralanma-
sı (“Otuz altıya cəm olubdu on yeddi”) şəriət qəliblərində olma-
yan, hətta ürfani ədəbiyyatda belə rast gəlinməyən mətləblərdir.
Yaxud da üçüncü bənddəki
221
Musa ərz eyəldi: “Ey bari-Xuda”
Nə qurğu mənzilət, nə fəzilətdi!?
– misraları həqiqət elmindəki gizlin mətləblərdən xəbər
verir. Diqqəti çəkən başqa bir cəhət isə Quranda və hədislərdə
olmayan rəvayətlərin Aşıq Ələsgər dilindəki ifadəsidir. Daha
öncə də qeyd etdiyimiz kimi, bu mətləblər folklordan, xalq
təfəkküründən gələn ünsürlər deyil. O rəvayətlər (daha öncə də
iddia etdiyimiz kimi) təsəvvüfün dördüncü ruhani təkamül pilləsi
olan “həqiqət”in nəzəri bazasından süzülüb gələn nəsnələrdir.
Hər iki mütəfəkkirin təqdim olunan fikirlərində şəriət pərdəsinin,
ehkam qabiğinin içində gizlənmiş müdhiş bir eşq və ürfanın
mövcudluğunun şahidi oluruq.
Bildiyimiz kimi, klassik ədəbi nümunələrdə daha çox
“təriqət” və “mərifət” terminləri ilə ifadə olunan gerçəklər üstün-
lük təşkil edir. Bu da divan ədəbiyyatının üslubu olmaqla bərabər,
həmin müəlliflərin ruhani məqam məsələsinin təzahürüdür.
Maraqlı olan başqa bir məsələ də vardır ki, o da “həqiqət”
mərhələsində mövcud olan mətləbləri vəsf edən şairlərin xalq
dilinə, xalq üslubuna getdikcə daha yaxın olmalarıdır. Sanki,
“mərifət”i aşdıqca, “həqiqət”ə yaxınlaşdıqca bu şairlərin dili
sadələşir, divan şeiri üslubunda yazmalarına baxmayaraq, sanki
daha artıq aşıq şeirinə yaxın bir tərzdə yazıb yaradırdılar. Belə
şairlərin ən ümdələrindən biri “Xançobani” təxəllüsü ilə məşhur
olan Seyyid Əbülqasim Nəbatidir. Nəbati klassik şairdir. Lakin
Molla Pənah Vaqif və onun gətirdiyi ənənədən fərqli olaraq, Nə-
bati xalq dilinə, xalq təfəkkürünə yaxınlaşsa da, onun ədəbi
qəhrəmanı öz ruhani səviyyəsini aşağı salmadı. Əksinə, Nəbati
özünün bir mütəsəvvüf şair olduğunu israrla sübuta yetirdi və
222
klassik ürfani üslub ilə xalq təsəvvüfü arasında analoqu olmayan
bir əlaqə və keçid yaratdı. Onun timsalında biz divan ədəbiyyatı-
nın müdhiş xəlqiliyini görürük. Nəbati tam bir divan bağlama-
mışdır. Lakin onun mövzu və üslubu divan janrını təşkil edir.
Nəbati bir sufi olaraq, Əhli-Həq firqəsinə mənsub idi (Bu, tama-
milə dəqiqləşmiş bir informasıyadır). Zənnimizcə, onun xəl-
qiliyinin əsas səbəblərindən biri məhz elə budur. Əvvəlki
abzaslarda da qeyd etdiyimiz kimi, Əhli-Həq kəlamları sadə xalq
dilində yazılmış və “həqiqət” firqəsi təsəvvüf cərəyanları içəri-
sində sadə xalqa ən yaxın olan bir zümrədir. Nəbatinin, Əhli-Həq
kəlamlarından birinə çevrilmiş, Həzrət Əlini vəsf edən məşhur
bir qəsidəsindən bəzi misralara diqqət edək:
Mənim aləmdə sultanım Əlidir,
Mənim miri-cahanbanım Əlidir.
Nə Dara tanıram mən, nə Skəndər,
Mənim fəxfuru xaqanım Əlidir.
Behişti zahidə verdim sərasər,
Mənim gülzari-rizvanım Əlidir.
Əgər hər kimsənin bir şahı olsa,
Mənim də şahi-şahanım Əlidir.
Tutub hər mürğ bir gülşəndə məskən
Mənim də bağü bostanım Əlidir.
Məni bu ismi-əzəm etdi natiq,
Mənim məcmui-divanım Əlidir... (74, 151).
Buradakı “ismi-əzəm” ifadəsi Allahın böyük adı, gizlin adı
və yaxud da əsl adı anlamındadır. Söylədiyimiz kimi, Allah-Təa-
lanın Qurani-Kərimə və hədislərə istinadən 99 “Əsmaül-hüsna”sı
mövcuddur. “Əsmaül-hüsna”, adından da göründüyü kimi,
223
“gözəl adlar” deməkdir. Həqiqətən də 99 “Əsmaül-hüsna” Həqq-
Təalanın tərifidir. “İsmi-əzəm” isə, fundamental ilahiyyatda da
qəbul olunduğu kimi, Allahın, hər kəsin bilə bilmədiyi gerçək
adıdır.
“Həqiqət” fəlsəfəsinə və Əhli-Həq nəzəriyyəsinə görə,
“ismi-əzəm” “Əli” sözüdür. Yəni, Kəbədə Allah evində doğulan
və adı daha öncə heç kimə qoyulmayan Həzrət Əli əslində, sufi-
lərin təbiri ilə desək, “Sultanın cameəsi”, “Allahın zati-qürsü”dür.
Bu mənada Nəbati “ismi-əzəm”in “Əli” olduğunu vurğulamaqla,
özünün Əhli-Həq və mütləq bir mütəsəvvüf olduğunu meydana
qoyur.
Aşıq Ələsgər də Peyğəmbər və Həzrət Əliyə münasibətinin
dinlə, şəriətlə əlaqəli olmadığını nümayiş etdirir. Belə ki, məhz
“həqiqət”in bəxş etdiyi Məhəmməd və Əli sirlərinə bələd oldu-
ğunu ustad aşıq belə vurğulayır:
İbtida “əlif”dən dərsim almışam,
Ələst aləmindən demişəm “bəli”.
Həqiqətdən iki gözəl sevmişəm,
Birisi Məhəmməd, birisi Əli... (10, 45).
Bir daha qeyd edirik ki, Aşıq Ələsgər “həqiqət”dəki
mətləblərdən danışır və bunu israrla, açıq şəkildə bəyan edir.
Əbülqasim Nəbati ilə Aşıq Ələsgərin “həqiqət” barəsindəki
ilham və izharları çox yerdə üstüstə düşür. Məsələn, Aşıq Ələs-
gərin heyrətamiz dərəcədə dərin və çoşqulu “Qabaqda” rədifli bir
qoşması mövcuddur. Qoşmadan bəzi məqamlara diqqət edək:
Şəhrin şöləsindən buldum bələdi,
Xoş gəldi xoşuma halı qabaqda.
224
Pir mana göstərdi şah məqamını,
Gördüm cəmdi çox cəlalı qabaqda. (10, 101).
Üçüncü misradakı “pir” və “şah” kəlmələri, bu kəlmələrin
ehtiva etdiyi mənalar o qədər bariz, o qədər mükəmməldir ki,
Aşıq Ələsgərin “həqiqət” məqamı ilə əlaqəsini inkar etmək sadə-
cə mümkün olmur. Məsələ burasındadır ki, adi söyləntilərlə,
ağızdan-ağıza yayılan hər hansı bir xalq ənənəsi ilə bu məsələni,
yəni “həqiqət”dəki “şah”, “pir” və “dəlil” məsələsini bilmək qey-
ri-mümkündür. Qoşmanın üçüncü bəndinə diqqət edək:
“Ya hu!”, – deyib, birbirinə uydular,
“Ya mən hu!” deyəndə təam qoydular,
Cümlə məxluq yemədilər, doydular,
Qaldı məcməilər dolu qabaqda.
Burada rəsmi olaraq “Qırxlar məclisi”ndən söhbət gedir. Bu
“qırxlar” həm ərşdəki, Haqq dərgahındakı qırxlar, həm də Əhli-
Həqq xanədanlarının ən mühümlərindən olan “Çeltən” –
“Qırxlar” xanədanıdır. Həqiqətən cəmxanalarda təam, yəni süfrə
vaxtı həmin sözlərlə (“Ya hu”, “Ya mən hu”) başlayan dualar
oxunur. Əgər nəzərə alsaq ki, Əhli-Həqlərin cəmxanaları, ürf və
adətləri bu gün də belə gizlin şəkildə qorunur, o zaman Aşıq
Ələsgərin bu mətləbləri kimlərdənsə eşidib qavraya bilməsi
mümkün görünmür. Bunun üçün yalnız, sufilər demişkən “cəm
əhli” olmaq lazım idi.
Şeirin son bəndi isə ideya baxımından daha da mükəm-
məldir:
Dünyada əl çəkmə sövmü səlatdan,
Təmiz ver, qalmasın xümsü zəkatdan.
225
Ələsgər, xof etmə puli-siratdan,
İrəhbərdi cənab Əli qabaqda.
Əbülqasim Nəbatinin bir tərci-bəndində isə bu misralara
rast gəlirik:
Deginən, ya Əli, besövti-cəli,
Eyləmə hiç kimsədən pərva.
Himmət al pirdən, mədəd həqdən,
Dəmbədəm “hu” çəkib yolu başla,
Qoy qədəm rahi-eşqə mərdanə,
Gir xərabatə məst-məstanə... (74, 206).
Eynilə, Aşıq Ələsgərdəki kimi, Nəbatidə də biz “pir”və
“şah” mətləblərinin ayrıldığını görürük. Nəbatinin həmin şeirin-
dəki “şah” məfhumu “həqq” olaraq ifadə olunur. Məlumdur ki,
təsəvvüfün əksər qollarında “şah” elə “həqq”, “Allah” və yaxud
“Allahın zatı”, “Haqqın təcəllası” anlamındadır. Tərci-bəndin hər
dəfə nəqərat kimi təkrar olunan
Qoy qədəm rahi-eşqə mərdanə,
Gir xərabatə məst-məstanə –
– misraları həqiqətən də nəqəratdır. Çünki Əhli-Həq
cəmlərində bu şeir kəlam olaraq çox məşhurdur. Səsi olan bir
cəmnişin (cəmdə Əhli-Həqlərin xanəgahında  oturan şəxs) şeiri
avazla oxuyur, digər cəmnişinlər isə həmin nəqəratı xor halında
təkrar edirlər.
Həcm etibarilə çox böyük olan bu tərci-bəndin başqa bir
hissəsinə nəzər salmaq istərdik:
Ey dili-natəvanü zarü həzin,
Kim səni böylə eyləyib məntər?
Oxu “nadi-Əlini” şamü səba
226
Eylə bu ismi-əzəmi əzbər;
Qoy qədəm rahi-eşqə mərdanə,
Gir xərabatə məst-məstanə... (74, 211).
Göründüyü kimi, Seyyid Əbülqasim Nəbati burada da
“ismi-əzəm”in adını çəkir. Ümumiyyətlə, Nəbatinin yaradıcılığı-
na sırf təsəvvüf və özəlliklə də “həqiqət” prizmasından baxmaq
kifayətdir ki, onun indiyə qədər çoxlarına qaranlıq qalan misra və
beytlərindəki mənalar ortaya çıxsın.
Həmin hal və ilhama biz Aşıq Ələsgər şeirlərində də rast
gəlirik. Biri divan, digəri xalq ədəbiyyatının nümayəndələri olan
hər iki mütəfəkkir sənətkarın yaratdıqları bədii sənət incilərində
yüksək könül hissləri, iti ağıl və idrak, millilik, ruhi və əqli cə-
hətdən oyaqlıq və kamillik müşahidə olunur. Məsələn, Aşıq
Ələsgərin dodaqdəyməz janrında yazdığı bir divanisinə nəzər
salaq:
Əssəlatü həşt ərkan,
Əhli-dil, hal cənginə.
Əhli-dil hal gəldi ərlər,
Seyr edər ahənginə.
Əhl-idil, hal tirü tiğü
Xədənginə, cənginə,
Cənginə, xədənginə,
Ahənginə, hər rənginə... (10, 195).
İlk baxışda çətin anlaşılan bu misralar dodaqdəyməz olduğu
üçün daha da qəlizləşir. Lakin, məsələ burasındadır ki, Aşıq Ələ-
sgər burada sözçülük etməmişdir. Elə ustad aşığın böyüklüyü də
ondadır ki, onun məna aləmi zahirpərəstlikdən və sözçülükdən
üstün olmuş, məcazdan önə keçmişdir. Nəzərə alsaq ki, Aşıq
227
Ələsgər bu şeirlərin çoxunu böyük ehtimalla bədahətən söyləmiş-
dir, o zaman insanın heyrəti iki qat artır.
Buna bənzər misralara biz Seyyid Əbülqasim Nəbatidə də
rast gəlirik:
Pərü bali-bəstə darəm,
Hələ ləng, ləng ləngəm.
Təni-zarü xəstə darəm,
Hələ ləng ləng ləngəm.
Nə mərizü nə təbibəm,
Hələ ləng ləng ləngəm.
Nə həbibü nə rəfiqəm,
Hələ ləng ləng ləngəm... (74, 289).
(Bəzi ehtimallara görə, fars dilində olan bu şeir Azərbayca-
nın ən böyük mütəsəvvüflərindən biri Mir Həmzə Seyyid Niga-
riyə məxsusdur. Hər iki halda bizim qəsdimiz müəllifin özündən
çox, təqdim olunan şeir parçasının müqayisəli təhlilini apar-
maqdır).
Göründüyü kimi, hər iki şeir həm ahəng, həm şeiriyyət,
həm də məna baxımından birbirilərinə çox yaxındırlar. Fars di-
lində və əruz vəznində yazılan “Hələ ləng ləng ləngəm” şeiri tam
mənasilə bir zikrdir. Böyük ehtimalla bu bir kəlamdır (“kəlam”,
yuxarıda da qeyd etdiyimiz kimi, sufilərdə və xüsusilə də, goran-
larda müqəddəs mənzumələrə deyilir) və təkyələrdə musiqinin
müşayiəti ilə xor halında oxunmuşdur. Çünki şeirin quruluşu, hər
misradan bir eyni sözlərin təkrar olunması belə düşünməyə əsas
verir. Belə təkrarçılıq yalnız musiqi ilə müşayiət oluna və yaxud
da yalnız insan avazı ilə oxuna bilər.
228
Aşıq Ələsgər də bu mətləblərdən heç şübhəsiz ki, xəbərdar
idi. Onun şeirləri onun duyğu və düşüncələrinin məhsulu idi. O,
əksər hallarda, ariflər demişkən, “hal gələndə” söz deyərmiş. Yə-
ni, vəcd məqamına, idrakın və məntiqin eşqin axarına düşdüyü,
dünyəvi cazibədən qurtulan bir anda bu gözəl əsərlər yaranmışdır.
Təbiidir ki, burada sazın əhəmiyyəti və yeri əvəzedilməzdir. Biz
qəti qənaətdəyik ki, Aşıq Ələsgər kimi təsəvvüf aşıqlarına halı
verən, özü demişkən, “əhli-dilə halın gəlişi” məhz sazla mümkün
olmuşdur. Heç şübhəsiz ki, saz həmin hal əhlinin əlində bir mu-
siqi aləti, köməkçi əyləncə vasitəsi olaraq yox, məhz vəcdin, se-
mahın, zikrin bir parçası olaraq mövcud olmuşdur.
Dərviş olan gedər gəzər dərində,
Yelkən açar dayazlarda, dərində.
Mən aşiqəm dərində,
Dayazlarda dərində.
Quş olasan qalasan
Nazlı yarın dərində.
Əl açasan ərənlərin dərində
Calayasan sınıq könlü üz ha üz... (10, 188).
Bu cığalı təcnis həm bədii sənət nümunəsi kimi, həm də tə-
səvvüfi mənalar baxımından çox qiymətlidir. Birinci misradakı
“dərviş” sözü ilə “dər” sözünün işlənməsi təsadüfi deyildir. Dər-
viş Haqq qapısında, pir ətəyində oturandır (fars dilində “dər” elə
qapı deməkdir). Bunu bilmək üçün insana ən azından orta savad
lazımdır. Aşıq Ələsgərin mühitini və zamanını nəzərə alsaq,
onun haqqında deyilən “savadsız olmuşdur” kəlməsi həqiqətən
də bir az şübhə doğurur. Tək elə bircə, “dərində” sözünün burada
cinas olaraq bir neçə mənada işlənməsi güclü istedad və zövqlə
229
bərabər, eyni zamanda, sənətkardan intellektual səviyyə də tələb
edir.
Əvvəldə qeyd etmişdik ki, Əbülqasim Nəbati xalq şeirinə,
aşıq üslubuna daxil olan çoxlu sayda mütəsəvvüfanə şeirlər
yaratmışdır. Bu fikir bir daha onu təsdiqləyir ki, ustad sənətkar
həm də bir türk xalq mütəsəvvüfü kimi anılmalıdır. Çünki Azər-
baycan türkcəsində möhtəşəm, dərin, eyni zamanda da, sadə və
son dərəcə şirin mənzumələr yazan Xançobani milli təsəvvüf
ənənələrinə və ürfani çevrələrə çox böyük bir ruhani xəzinə
qoyub getmişdir:
Məcnunlar adını çəkən təhrirə,
Nola sərdəftərə o yaza məni.
Deyirlər bu idi zikri Məhmudun:
“Durun qurban edin Ayaza məni”.
Genə sağ qalmışam belə yarə, mən?!
Kəlbintək kuyində yatam yerə mən,
Gizlin sirrim gedim deyim yarə mən,
Bir ağac götürə, ay əzə məni... (74, 270).
Bu təcnisin bənzərinə biz Aşıq Ələsgərdə rast gəlirik:
Arif olan, bir od düşüb canıma,
Əridib döndərir a yağa məni.
Aşıq deyər, ay ağa,
Yetiş dada, ay ağa!
İllər xəstəsi canım,
Yar gəldi, qalx ayağa!
Ağa olan qulun salmaz nəzərdən,
Salma nəzərindən aya ağa məni! (10, 183).
230
Göründüyü kimi, burada da hər iki təcnisin rədifləri
birbirinə çox yaxındır. Lakin buradakı əsas paralellər yenə də bə-
dii deyil, ürfanidir. Hər iki şeirdə ünvan birdir. Hər iki aşiq öz
yarına, pirinə, şahına, ağasına müraciət edir. Bu müraciət ənənə-
vidir, dərvişanədir. Zikrin, duanın, həmdin, sənanın arifanə təbiri
əksər hallarda rəmzlərlə, rindanəliklə, üstüörtülü deyilir. Bu giz-
liliyin iki əsas səbəbi vardır. Bunlardan biri ruhani mətləbləri na-
məhrəmlərdən, sufilər demişkən, “yad”lardan gizlətməkdir.
Ürfanda naməhrəm anlayışı əsasən şəriət əhlinə şamil edilir.
Şəriət əhli isə, dünya əhli sayılır. Ədəbiyyatdakı rəmzliliyin,
gizliliyin, rindliyin ikinci əsas səbəbi isə sırf estetik dünyagörüşlə
bağlıdır. Mütəsəvvüf şairlər bəzən sirli mətləbləri məcazlarla
gizlətmək məcburiyyətində qalsalar da çox zaman bu mətləbləri
bilərəkdən, çilpaqlıqdan çıxarmaq üçün onu simvolikaya, bədiy-
yata bürümüşlər. Məsələn, Əbülqasim Nəbati “Yaradıb” adlı bir
gəraylısında həm sadə, həm bədii, həm də açıq bir tərzdə öz
mətləbini ifadə edir:
O dəm ki, Rəbbiyəl-əla
Aləmi etdi hüveyda,
Səni bir şahi-lafəta,
Məni bir Qəmbər yaradıb...
Nəbati, çək Əli, Əli,
Könlün olsun cəli, cəli,
Onu Allah bəli, bəli,
Bu dildə əzbər yaradıb. (74, 276).
231
Burada söhbət yenə Ələst aləmiylə bağlı təsəvvüf nəzəriy-
yələrindəki məsələlərdən gedir. Bu mətləblərə biz Aşıq Ələsgər-
də də rast gəlirik:
Yüz iyirmi dörd min nəbi gəlibdi,
Cəmi ənbiyanın əbədi sənsən.
Sidq ilə hər kim ki, çağırsa səni,
Zahirdə, batində mədədi sənsən...
Ələsgər çağırır Əliyyül-əla,
Qeyzə gəldi, zərbət vurdu Salsala.
Zərbindən titrədi Xeybər tək qala,
Münkirin dünyada cəlladı sənsən. (10, 133).
Bu qoşmanın əvvəlindəki mətləb, yəni Həzrət Əlinin bütün
Peyğəmbərlərin “əbədi yol göstərəni” olması qətiyyən dini mət-
ləb deyil. Buradakı “dini” sözü əlbəttə ki, İslam şəriətini özündə
ehtiva edir. Yəni, söhbət yenə də “təriqət”də, “mərifət”də, “həqi-
qət”də zikr olunan gerçəklərdən gedir.
Ələstü birəbbiküm qalu bəladan
Mərdin Mövlasına nökər olmuşam.
Sürtmüşəm üzünü xaki-payına,
Elm tapıb, sinədəftəf olmuşam... (10, 126).
Yuxarıda bəhs etdiyimiz elm, savad məsələsinə Aşıq
Ələsgər burada özü aydınlıq gətirir. İlk baxışda (və ümumiy-
yətlə) Aşıq Ələsgərin bu iddiası, Ələst aləmində tapdığı elm,
qazandığı savad məsələsi qeyri-real görünür. Çoxları belə hesab
edir ki, Aşıq Ələsgərin bu cür misraları fəlsəfi amil, tarixi ger-
çəklik yox, məhz şair təxəyyülünün məhsuludur. Bu fikir də, ilk
baxışda, həqiqət kimi görünə bilər. Lakin ürfani mətləblərə nə
232
elm, nə tarix, nə də hikmət pəncərəsindən baxmaq doğru deyil.
Ürfanın özünəməxsus qəlibləri mövcuddur. Bu qəliblərə ciddi
yanaşa bilməyin, onları reallıq olaraq görə bilməyin yeganə yolu
ürfan əhli olmaqdır.
Zahiri mətləblər vasitəsilə batini feyzləri dilə gətirmək,
onları qəlibə salmaq təsəvvüf ədəbiyyatına xas olan bir key-
fiyyətdir. Bu mənada Seyyid Əbülqasim Nəbati də öz şeirlərində
elə məsələlərə toxunmuşdur ki, birbaşa təsəvvüfün nəzəri-tarixi
əsaslarına gedib çıxır. Məsələn, Əlipərəst təriqətlərin, o
cümlədən, Əhli-Həqlərin Zərdüştiliklə, daha sonra Xürrəmiliklə
bağlı münasibətləri barədə əvvəlki fəsillərdə məlumat vermişdik.
Əbülqasim Nəbatidə bu məsələ ilə bağlı bir detala rast gəldik:
Qoymayaydım qızıl kanda,
Çəkəydim olsa hər xanda.
Bina qılaydım İranda,
Dini-Zərdüşti, Zərüşti... (24, 279).
– deyən Nəbatinin arifanə, aşiqanə halı göz qabağındadır.
Bu misralar böyük ilhamın, təbii vəcdin, hal və batini seyrlərin
məhsuludur. Bir məsələyə də toxunmaq istərdik ki, İslam öncəsi
dini cərəyanlara münasibət təsəvvüf əhli tərəfindən hər zaman
müsbət olmuşdur. Məsələn, Həzrət Əlinin məşhur adlarından biri
də “ŞiriYəzdan”dır ki, Yəzdan, məlum olduğu üzrə “Avesta”dan
gələn müqəddəs isimdir. Elə sufizmin əski dinlərdən bəhrələnən
nəzəri sistem olduğunu söyləyənlər də az deyil. Böyük alim və
mütəsəvvüf Əbdürrəhman Cami yazırdı: “Tarixdə yazılmışdır ki,
dünyanın hakimiyyəti beş min il mağların və atəşpərəstlərin
əlində olmuşdur. Səltənət ona görə bu xanədanın əlində bu qədər
çox qalmışdır ki, onlar rəiyyətə zülm etməmiş, onlarla ədalətlə
233
rəftar etmişlər...” (24, 29). Bu məsələ barədə biz Dyakonovda
oxuyuruq: “Zərdüştün və maqların (muğların – F.S.) təlimi
tayfaların və xalqların “həqiqətən mövcud olmuş qədim dinləri”
ilə sonradan yaranmış doqmatik dinlər arasında aralıq rolunu
oynayırdı” (146, 399). Bütün bu fikirlər təsəvvüfün yaranması və
şəriət qəliblərindən azad olaraq, xalq məfkurəsinə yerləşməsinin
hansı tarixi və fəlsəfi prosesdən keçməsinə dair aydınlıq gə-
tirməyə yardım edir.
Beləliklə, Aşıq Ələsgərin qoşmalarındakı aşiq həsrəti,
başqalarına bəlli olmayan hicran və göz yaşı öz mənbəyini eynilə
Nəbati kimi könüldən, Haqq təcəllası, Allah məkanı olan qəlbdən
alır:
Ağıldan kəm, huşdan caşqın, dildən küt,
Naqabil, kəlməsi bisəmər mənəm.
Məcnun kimi viranələr küncündə,
Sərgərdan, səhrayi-qələndər mənəm.
İbadət vaxtında müşkülhal oldu,
İblis əməlində pürkamal oldum.
Qəza vurdu, sin içində dal oldum,
Hər sözü dillərdə bir dəftər mənəm... (10, 111).
Bu misralar həm hürufat, həm də məcazlar baxımından
klassik ədəbiyyat ənənələrinə sadiqliyin bariz nümunəsidir.
Hürufatın nümunəsi kimi, “sin içində dal oldum” misrasını
göstərmək olar. “Sin” ərəb hərfi olaraq, quruluşuna görə qəbir
mənasına uyğun gəlmişdir. El içində “sinmək” sözü aşağı əyil-
mək, yerə yatmaq anlamında işlənir. Bu anlam “sin” hərfindən
törəmiş və yenə də məzar, uzanmaq, yatmaq kimi qavramları
234
ehtiva edir. Misradakı “dal oldum” ifadəsi isə çox şairanə və
obrazlıdır. Belə ki, “dal” hərfi hər zaman qəddin əyriliyini, ikiqat
olmağı rəmzləndirmişdir. “Sin” içində “Dal” olmaq, qəbir içində
əyilmək, qatlanmaq anlamında həddindən artıq qiymətli bədii
tapıntıdır. Əvvəldəki “İblis əməlində pürkamal oldum” misrası
isə, çoxlarının fikrincə, sazın şeytan əməli olduğuna işarədir.
Yəni, Aşıq Ələsgər guya İblisə uyaraq, saz sənətində, aşıqlıqda
pürkamal olmuşdur. Zənnimizcə, bu fikirlər həqiqəti qətiyyən
ifadə ifadə etmir. Aşıq Ələsgər sazı “şeytan əməli” adlandıra
bilməzdi. Bu şeir bötövlükdə vahid məzmun və mənaya malikdir.
Yəni, şeirin hədəfi tərki-dünyalıq, təsəvvüfdəki inziva və
xəlvətdir. Bizim fikrimizcə, şeirin əsas qayəsi “sərgərdan
səhrayi-qələndər mənəm” misrasıdır. Bu misra tam sufiyanədir.
Ədəbi cəhətdən kamil olduğu qədər də savadlı misradır. İzafət
baxımından əslində bu “qələndəri-səhra” olmalı idi. “Qələndər”
bildiyimiz kimi, təsəvvüf cərəyanlarında xüsusi bir mərhələdir.
Hətta, “Qələndəriyyə” adında ayrıca bir sufi təriqəti də
mövcuddur. “Qələndər” sözü tam olaraq, “səhra” sözünə uyğun
gəlir. Qələndərlər adətən gəzərgi dərvişlərdir. Onlar xüsusi
məqamı olan təbliğatçı, nəfəs sahibi olan pirlər kimi, ürfani
çevrələrdə xüsusi yerə sahibdirlər. Aşıq Ələsgərin izafəti tərsinə
işlədərək, “səhrayi-qələndər” deməsi sırf ədəbi üslubla, qafiyə ilə
bağlıdır. Klassik ədəbiyyatda “rey” qafiyəsi kimi məşhur olan bu
prinsipə Aşıq Ələsgərin şeirində tam riayət olunmuşdur.
Maraqlıdır ki, Aşıq Ələsgər yaradıcılığındakı ürfani
istilahlar daha çox “mərifət” və “həqiqət” mərhələlərinin ehtiva
etdiyi mətləbləri əks etdirir. Bu fikrə istinad edərək, demək olar
ki, təsəvvüf istilahlarının Türk xalq sufizmində özəlliklə
235
Azərbaycan şifahi xalq ədəbiyyatında klassik divan ədəbiyyatı ilə
müqayisədə az və nisbətən sistemsiz istifadə olunması bu istilah
və nəzəriyyələrə bələd olmaqdan ya da olmamaqdan irəli gəl-
mirdi. Yəni, bunun elitar və qeyri-elitar mühitlərə aidiyyatı
yoxdur. Bu keyfiyyət məhz, həm də tarixi gerçəklik olaraq,
“mərifətin” – ürfanın yüksək pillələri ilə “həqiqət” mətləblərinin
Azərbaycan-Türk aşıq ədəbiyyatındakı daha əhəmiyyətli yerinin
olmasını təsdiq edir.
Lakin buna baxmayaraq, Aşıq Ələsgər yaradıcılığında bir
qədər sistemsiz də olsa, rəmzlər, məcazlar sisteminə, yəni,
təsəvvüf istilahlarına rast gəlinir.
Arif olan insafından keçməsin,
Mən fağırı qəm atəşi yandırır.
Heç kimsəni eşq oduna düşməsin,
Ahəni əridir, daşı yandırır... (10, 146).
Ustad aşığın bu qoşması həmin istilahların məhz “təriqət”
və “mərifət” qatlarındakı təzahür tərzidir. Buradakı “eşq atəşi”,
şeirin ruhundan da göründüyü kimi, batini ilahi eşqin keyfiyyəti-
dir. Birinci misradakı “arif” kəlməsi də bu fikri qüvvətləndirir.
Ustad demək istəyir ki, bu atəşi, bu eşq yanğısını yalnız ariflər
görə bilər. Ənənəvi olaraq, başqalarının da bu atəşə düşməməsi-
ni arzulamaq da ürfan ədəbiyyatı nümunələrinə xasdır. Məhəm-
məd Füzuli isə bu bəladan eşq əhlini xəbərdar edir:
Qıl səvab ey göz, töküb qan, vaqif et qafilləri,
Meyl edənlər eşqə bilsinlər cigər qan olduğun... (38, 242).
Aşıq Ələsgərlə apardığımız bu paralellər, bir daha vurğula-
yırıq ki, ümumtəsəvvüf dünyagörüşünün yaratdığı məfkurə for-
masıdır. Həmin məfkurə pəncərəsindən baxdıqda, biz Aşıq Ələs-
236
gərin əslində daha artıq batini məhəbbət tərənnümçüsü olduğunu
görürük:
Hər kim görmək istər yarı pünhandan,
Daim çəkər ahü zarı pünhandan... (10, 146) –
– kimi misralar batini seyrlərin və gizli eşqin təzahürləridir.
Pünhandakı “yar”, əlbəttə ki, başqalarının görüb, sevə bilməyə-
cəyi qüdsal dəyərlərin ümumiləşmiş obrazıdır. Bu cür yanaşma
tərzi Aşıq Ələsgər yaradıcılığındakı batini mənaların üzə çıxma-
sında yeganə vasitədir. Həmin qoşmanın son bəndi daha diqqət-
çəkəndir:
Vaxtın keçdi, xəttin çaldı, Ələsgər!
Sərf edirsən nə kamaldı, Ələsgər!
Bir sirr gördü, heyran qaldı Ələsgər;
Ayaq oddu, yanmır, başı yandırır (10, 146).
Axırıncı iki misra mübahisəli şəkildə təhlil oluna bilər.
Çünki, burada mətləb tam olaraq aydın deyil. Ola bilər ki, başqa
tədqiqatçılar bu misraları fərqli tərzdə izah edirlər. Bizə görə isə,
burada söhbət badədən – “eşq badəsi”indən gedir. Zənnimizcə,
misradakı “ayaq” sözü ürfan ədəbiyyatındakı “əyaq” kəlməsidir.
“Əyaq” adətən, meyə, şəraba, badəyə deyilir. Həm də burada
“gətirmək”, “gəlmək”, “bir əyaq içmək”, “mey vermək”, “şərab
gətirmək” mənaları da vardır. “Ayaq” həm də aşağıdır. Baş isə
yuxarıdır. “Başı yandırmaq”, qənaətimizə görə, məst olmaq,
badənin başa çıxmasıdır. Təsəvvüf ədəbiyyatında tez-tez işlənən
“atəşli mey”, “odlu badə” ifadələri də mətləbə müəyyən qədər
aydınlıq gətirir. Analoji olaraq, XVII əsr Anadolu el şairlərindən
Gövhərinin də bir şeirini misal gətirmək istərdik:
237
Meclisi-irfandır hicabı kaldır
Şetaretler olsun, iç efendim, iç
Cemali-pakinden nikabı kaldır
Ziyaretler olsun iç efendim iç (119, 38).
Bu nəfis misralarda meyin, şərabın insanı hətta ziyarət
məqamına yetirməsi onu göstərir ki, bu şərab ənənəvi ürfani
meydir.
Məhəmməd Füzuliyə müraciət etsək, görərik ki, hər iki us-
tad sənətkar (Füzuli və Aşıq Ələsgər) nə qədər birbiri ilə səsləşən
mənalar ifadə etmişlər:
Sərvərlik istər isən, üftadəlik şüar et,
Kim, düşmədən əyağə, çıxmadı başə badə... (38, 269).
Füzuli çox gözəl bir təşbeh işlətmişdir. Buradakı “əyaq”
kəlməsi həm “ayağa düşmək”, “tökülmək”, “alçalmaq”, həm də
“şərab”, “badə” mənasındadır. Böyük mütəsəvvüf nəfsdən, mən-
likdən imtinanı, özündən keçməni şərabın başıaşağı tökülüb,
“əyağə düşüb”, sonra başa çıxmasına bənzədir. Birinci misradakı
“sərvərliyin”, üstünlüyün səbəbini də böyük ustad “üftadəlik”də,
alçalmaqda, ayağa düşməkdə görür. Bu fikri çox gözəl məcaz-
larla ifadə edən Füzuli ilə, bənzər mənanı sadə, heca vəznində
ifadə edən Aşıq Ələsgər şübhəsiz ki, batini-İlahi eşqi mənalan-
dırmışlar.
Əvvəldə də izah etdiyimiz kimi, Aşıq Ələsgər poeziya-
sındakı Həzrət Əli obrazı sırf sufiyanədir. Yəni, ortodoksal İslam
təfəkkürü ilə izah oluna bilməyən mətləbləri Aşıq Ələsgər özü-
nün, həm klassik divan ədəbiyyatındakı, həm də xalq yaradıcılı-
ğının böyük təmsilçiləri olan sələfləri kimi, təsəvvüfi qaynaqlar
vasitəsi ilə dilə gətirmişdir. Bu qaynaqlar hələ Həzrət Əlinin
238
sağlığında onun taliblərindən olan Həsənül-Bəsri həzrətlərinin və
şagirdlərinin uzun bir zaman məxfi saxladıqları, sonradan rəva-
yət və hətta əfsanə halına keçmiş sənədlər idi. Yəni, belə demək
mümkünsə, təsəvvüf hələ Peyğəmbər və Həzrət Əlinin sağlığında
mövcud idi.
Məsələn, Aşıq Ələsgərin daha əvvəldə də təhlilini verdi-
yimiz “Ya Əli” rədifli qoşmasında onun peyğəmbərlərə və hətta
mələklərə dərs verdiyi kimi mətləblər yalnız bir ağız ədəbiyyatı
nümunəsi, hansısa əfsanə və ya söylənti deyil. Bu mətləblərə biz
yazılı divan ədəbiyyatının bütün dövrlərdə və çevrələrdə kifayət
qədər ciddi qəbul edilən nümunələrində də görürük.
Lakin klassik ürfandakı sirli mətləbləri Aşıq Ələsgər açıq
şəkildə, “həqiqət” əhlinə məxsus bir tərzdə ifadə edir:
Ələsgərə nişan verən almanı,
İslam edən Qənbərini, Səlmanı,
Musaya öyrədən Turda kəlməni,
Cəbrəyilə ustad olan ya Əli! (10, 142).
Bu paralellər Azərbaycan təsəvvüf ədəbiyyatının ən ümdə
məsələlərindən biridir. Bir daha xüsusi olaraq vurğulamaq istər-
dik ki, təsəvvüf nümunələrindəki Həzrət Əli obrazı nə dinidir, nə
də mifioloji. Bu obraz ona görə dini ola biməz ki, həmin mətləb
və uzlaşmalar heç bir dini stereotiplərə sığmır və hətta şəriət
ehkamına görə küfrdür. Bu obraz eyni zamanda mifoloji də ola
bilməz. Ona görə ki, mif səmavi-monoteist dinlərə qədərki
dünyagörüş sistemini təşkil edən bəşəri məfkurədir. Bu barədə
f.e.n. S.Rzasoyun kitabında maraqlı qeydlərə rast gəlirik:
“Mifoloji şüurun parçalanması ilə miflər öz əski funksiyalarını
itirir, bir növ, mif kimi ölür. Demifləşmiş (mifsizləşmiş) bu
239
mətnlər yaşamaqda davam edir. Bu prosesdə (demifləşmə) öz
sakrallığını, rituallığını, kultluq funksiyasını, etioloji-idraki və
sanksiyalaşdırıcı-hüquqi funksiyalarını itirən mətnlərin əvvəllər
arxa planda qalan bədii-estetik funksiyası indi ön plana keçir”
(84, 33). Bəhs etdiyimiz qaynaqlar isə, nə qədər qəribə də olsa,
səmavi kitablara istinad edir və monoteizmin əsaslarına qətiyyən
toxunmur. Deməli, əgər bu qaynaqlar mifoloji deyilsə və əgər
dini doktrinalar tərəfindən də qəbul olunmursa, o zaman ortada
tək bir yol qalır: onlar mütləq şəkildə təsəvvüfidir. Buna ən bariz
misallardan biri elə Həzrət Əli ilə Həzrəti Xızr obrazlarıdır ki, bu
obrazları biz yuxarıda müqayisəli şəkildə təhlil etməyə
çalışmışdıq.
Təəssüf ki, bu mövzuların hərtərəfli araşdırılmasında hələ
ki, konkret və tam müsbət nəticələrə gəlinməmişdir. Lakin bu
barədə biz müəyyən elmi cəhdlərin şahidi oluruq. Məsələn, gənc
alim N.Qurbanovun məqaləsində oxuyuruq: ”Onu qeyd etmək
istəyirik ki, dərvişlər tarixən sufi təriqətlərini yaymaqla məşğul
olan haqq, Tanrı aşiqləri olmuşlar. Xızır isə uzaq keçmişdə
yaşaması güman edilən yüz iyirmi dörd min Tanrı peyğəmbərin-
dən biri olmuş, daha çox darda qalanlara yol göstərən, onları
himayə edən Tanrı elçisi olduğu söylənilir. Həzrəti Əli isə islam
dünyasının müqəddəs şəxslərindən biri, möminlərin əmiri
(əmirəl-möminin), bütün şiə müsəlmanlarının dini lideri olmuş-
dur” (63, 220). Hər iki şəxsiyyətin yanaşı təhlil olunması həm də
mifoloji araşdırmaların içərisində də həmin ürfani elementlərin
tədqiqinə olan meylin göstəricisidir. Lakin bu kiçik misaldan hiss
olunduğu kimi, mövcud mətləbə münasibətdə elm adamlarımızın
fikir və informasiyaları bir qədər bəsit və diletantdır.
240
Aşıq Ələsgər yaradıcılığının içərisindən qırmızı xətt kimi
keçən Həzrət Əli obrazı barədəki sufiyanə dünyagörüş əksər
klassiklər tərəfindən də ehtiyatla təhlil olunmuş və xalq sufizmi
ilə müqayisədə bir qədər qəliz və qeyri-cürətkar fikirlərlə nöq-
tələnmişdir. Bu keyfiyyət daha çox islamiyyətdə küfr və bidət
hesab olunan tənasüx və hülul məsələlərinə şamil edilmişdir.
Məhəmməd Füzuli məşhur “Mətləül-etiqad” əsərində bu
prosesi müxtəlif yönlərdən belə səciyyələndirir:
“Batinilərin imamət haqqında başqa fikirləri vardır.
Onlar deyirlər ki, iki aləm vardır: ruhani və cismani. Bu iki
aləm mənşədən birlikdə nəşət etmişdir və kəmaldan nöqsana
doğru tənəzzül edir. Sonra mənşəyə mənsub olana qədər
nöqsandan kəmala doğru qayıdır. Cismani aləm zahir alə-
midir. Bu aləmin idarəedicisi peyğəmbərdən ibarətdir ki,
şəriətin zahiri ehkamı əsasında hökm edir. Ruhani aləm isə
batin aləmidir. Bu aləmin idarəedicisi isə imamdan ibarətdir
ki, məqul (əqli) və mənəvi ehkam əsasında hökm edir. Elə
buna görə də bunlar (batinilər) peyğəmbərin deyil, imamın
gizli olmasını (gözə görünməməsini) düzgün hesab edirlər.
Necə ki, bədən (peyğəmbər kimi) gizlin deyil, ruh isə (imam
kimi) gizlidir.
Bəzi qüluvv edənlər (ifratçılar) demişlər ki, Tanrı bəzi
vaxtlar insan şəklində gözə görünür. Onun (insanlar) pey-
ğəmbər və imam adlandırırlar. Bunlar insanları həqiqi dinə
və düz yola çağırırlar” (40, 136). (Tərcümə H. Zərinəza-
dənindir).
Bu əsərdən nümunə gətirməklə bəyan etmək istəyirik ki,
klassik və xalq ədəbiyyatında dini ehkamlara sığmayan və elmi
241
metodlarla izah oluna bilməyən sufiyanə mətləblərin kökündə
batini elmlər yatır. Nümunədən göründüyü kimi, Füzuli
batinilərin fikirlərinə istinad edərək, deyir ki, şəriət zahiri, təriqət
isə batinidir. Onun adını çəkdiyi “imam” kəlməsi əslində 12 şiə
imamının isna-əşərilikdəki formatı deyil. Belə olsaydı, sünni və
şiə məzhəbləri onları “batini” adlandırmazdı. Buradakı “imam”
dan məqsəd gizlin mürşid, zamanın qütbü olan rəhbər və təbdili-
ruh (ruhların keçidi) vasitəsilə hər dövrdə İlahi eşqi və hüccəti
tamamlayan şəxsdir. Belə ki, mətndən də anlaşıldığı kimi, həmin
şəxs hər zaman mövcuddur və “hülul”un əsasıdır. Halbuki, şiəlik
doktrinasına əsasən, sonuncu, 12-ci imam qeybə çəkilmişdir.
Deməli, bu ideoloji xətt şiəlik ola bilməz. Bu, məhz təsəvvüfdür
ki, onu Şah Xətainin, Füzulinin, elə Aşıq Ələsgərin öz simasında
da şəriətlə-şiəliklə qarışdırmışlar. Elə buna görə də biz Aşıq
Ələsgərin ürfani şeirlərini təhlil edərkən, klassik ədəbi
nümunələrə müraciət etməyi məqbul saydıq. Əks təqdirdə, ustad
aşığın fəlsəfi dünyagürüşü bir ilham və təxəyyül əsəri olaraq
anlaşılacaq. Bu anlayış isə yanlışdır və Aşıq Ələsgərin simasında
bütün Azərbaycan-Türk təsəvvüf şair və mütəfəkkirlərinin uca
məqamına xələl gətirir.
Aşıq Ələsgər şeirlərindəki ürfani məcazlar və rəmzlər
Aşıq Ələsgər yaradıclığındakı bizim izlədiyimiz mətləblər
ruhaniyyatla bağlı olduğu üçün istər-istəməz ürfani qaynaqlara
nəzəri formada da olsa baş vurmaq məcburiyyətindəyik. Ürfanın
nəzəri bazası isə, klassik ədəbi nümunələrdə gizlidir. Yəni onlar
ədəbi əsərlər olmalarına rəğmən, onların bətnində çox güclü bir
sistem mövcuddur. Bu sistemi qoruyub saxlamaq və onu bədii
242
təsvir vasitələri və obrazlarla vermək, daha əvvəldə də qeyd
etdiyimiz kimi, Şərq mütəsəvvüflərinin öz həyat tərzlərindən
mənimsədikləri ürfani dünyagörüşdən irəli gəlirdi.
Aşıq Ələsgərin ruhani-mənəvi dünyasında həm etiqad, həm
də eşq hökm sürür. Bu etiqad şəriət hökmləri ilə, zahidliklə,
təqva ilə bağlıdır. Eşq isə təsəvvüflə, “meyxanə” ilə, rindanəliklə
şərtlənmişdir. Bu iki dünyabaxış birbiri ilə ziddiyyət təşkil etmir.
Əksinə, Aşıq Ələsgər kimi şəxsiyyətlərin simasında biri digərini
tamamlayır. Sistemli şəkildə görürük ki, Aşıq Ələsgərdəki “tə-
riqət” və “mərifət” ünsürləri şəriətin, ehkamın ruhani təməli üzə-
rində qurulub. Yəni, belə demək mümkünsə, Aşıq Ələsgər öncə
mömindir, sonra aşiq. Əlbəttə, aşiqlik onun əsas mətahıdır.
Təsəvvüf dünyabaxışı olmasaydı, Aşıq Ələsgərin möminliyi də
yüksək mənəvi mənada heç bir işə yaramazdı. Lakin, təməldəki
zahidlik, zirvədəki aşiqliyin mənbəyi, meyarı olmuşdur. Onun
mənzumələrində tez-tez həm islami ibadətdən, həm də badeyi-
eşqdən söz açılır  həm məscid, həm meyxanə yad olunur. Eyni
zamanda həm zahidlik, həm rindlik təbliğ olunur. Lakin, böyük
ustad bu mətləbləri bir-birindən elə gözəl ayırır ki, burada klassik
ürfani ənənənin davamını görməmək mümkün deyil.
Dürdanəni səngi-siyah içində
Həsrət gözüm görən kimi tanıdı.
Könül bivəfadı, heç salmır yada
Göz doymur, gözünün mehribanıdı...
Adım Ələsgərdi, əslim Göyçəli,
Ələst aləmində demişəm “bəli”.
243
Həm aşiqəm, həm dərvişəm, həm dəli,
Canım gözəllərin yol qurbanıdı (10, 71) –
– misralarında misilsiz rindanəlik müşahidə olunur. “Səngi-
siyah içindəki “dürdanə” təsəvvüf lüğətində ayrıayrı terminlərdir.
“Səngi-siyah” adı tərcümədə “qara daş” deməkdir. Lakin, ürfani
mənada bu, gözəlin – yəni özündə Haqq təcəllasını, həm zati,
həm feli, həm də sifatı şəkildə gəzdirənin – üzündəki qara xaldır.
Xal, ürfanda həm sirr anlamındadır, həm də Kəbədəki qara daşın
nişanəsidir (elə fars dilindəki “səngi-siyah” ərəb dilindəki “həcə-
rül-əsvəd”dir). Lakin, bir haşiyə də çıxmaq istərdik ki, bu iki
dildəki həmin söz birləşməsi qrammatik cəhətdən eyni mənanı
ifadə etsə də, məna və ruhani baxımdan birbirindən fərqlənir.
Məsələ burasındadır ki, fars dilindəki “qara daş” (“səngi-siyah”)
qədim Xorasan sufi məktəbinin əsaslarına söykənən fikir və
mənaları ehtiva edir. Ərəb dilindəki “qara daş” (“Həcərül-
əsvəd”) isə sırf dini, ehkami termin olaraq, məhz zahiri Kəbə
daşını təcəssüm etdirir. Bəlkə elə bu baxımdan Aşıq Ələsgər və
digər ürfan meylli müəlliflər şüuraltı da olsa, münasib mətləbi
ifadə etmək üçün məhz “səngi-siyah” kimi təsəvvüf lüğətlərini
bəzəyən kəlmələrdən istifadə etmişlər. “Qara daş”ın içindəki
“dürdanə” isə, həmin sirrin içindəki mənadır. Həm də təsəvvüfdə
qara rəng Qurani-Kərimdəki “sibqətullah” (Allahın rəngi) ayə-
sinə nisbətdə Xudavəndi-aləmin simvolu hesab olunur. O rəng
qara olduğu üçün zülməti və bu zülmətin içində isə işığı – həmin
dürdanəni gəzdirir. Aşıq Ələsgər əlbəttə ki, həmin misranı elə-
belə, havadan, boşu-boşuna qələmə almamışdır. “Həsrət gözüm
görən kimi tanıdı” misrası isə çoxcəhətlidir. Belə ki, burada daha
öncə də izahını verdiymiz “Ələst” gününün, o gündə şahid
244
olduqları sirlərin xatirəsi yatır. Aşıq Ələsgərin “tanıdı” kəlməsi
həmin tanımağın, həmin şahidliyin işarəsidir. Həmin sirrin,
həmin “dürdanə”nin nədən ibarət olduğu təsəvvüf əhlinə gizlin
zikrlər, semahlar, sonsuz riyazətlər hesabına bəlli olur. Buradakı
başqa bir maraqlı cəhət ondan ibarətdir ki, dürdanə, inci əsasən
sədəfin içində olur. Sədəf isə ağ rəngdə olur, dəryada, ümmanda
yatır. Məsələ burasındadır ki, təsəvvüfə görə, ümman Həzrət
Cəbrayılın rəmzidir. Yenə də təsəvvüf qaynaqlarına əsasən, dər-
yadan sədəf almaq, bu sədəfdən inci qoparmaq, əvvəldə də ifadə
etdiyimiz kimi, Cənabi Cəbrayılın elminə vaqif olmaqdır. Aşıq
Ələsgər isə, bu dürdanəni, bu incini ağ sədəfin yox, qara daşın
içində axtarır. Üstəlik, onun buradakı seyri ümmanlarda deyil,
zülmətdədir. Deməli, böyük ustad bu mənzumədə Cəbrayılın yox,
Həqq-Təalanın öz elminə talibdir. Ən azından apardığımız ürfani
təhlil belə bir obrazlı nəticəyə gəlməyə imkan verir.
Qeyd edək ki, Aşıq Ələsgər yaradıcılığında sufiliklə-
aşiqliklə möminlik ayrı-ayrılıqda, kifayət qədər aydın bir tərzdə
şərh olunmuşdur. Bu ayrıntı çox mühümdür və təsəvvüf elmində
nəzəri problem olaraq mövcuddur. Böyük mütəsəvvüf Məhəm-
məd Füzulinin “Rindü Zahid” əsərində bu məsələyə belə rast
gəlirik:
“...İlahi, ibadət sövməəsinin pak məzhəb zahidləri
hörmətinə günah və üsyan meyxanəsinin rindlərini “Allaha
doğru qayıdın” (Quranın 66-cı (“Təhrim”) surəsinin 8ci
ayəsindən bir parçadır. Cilddə Quran ayələrindən gətirilən
parçaların tərcüməsi mütərcimlərə məxsusdur.) qədəhinin
nəşəsindən məhrum etmə, üzlət xərabatının saf təbiətli rind-
ləri izzətinə, xudbinlik xanəgahının zahidlərini, “imtina etdi
245
və təkəbbür göstərdi” (Quranın 2-ci (“Bəqərə”) surəsinin 34-
cü ayəsindən bir parçadır) azğınlığı və zəlalətindən uzaq
saxla!
...Xoş o zahidin halına ki, səadət əldə etmək itaətxa-
nəsində ibadət təsbihinin sərriştəsini son Peyğəmbərin səla-
vatı silsiləsinə yetirə. Xoş o rindin halına ki, iradət qədəhini
hüsn və fərasət meyxanəsində şəriət sahibinin razılığı əlindən
ala, həmişə təriqət xanəgahlarının etikafında onun yolunu
tutub gedə və bu təriqətin zövqünə tabe ola, necə ki, deyiblər:
Rübai
Zahidlərin pak ürəyindəki işıq səndədir,
Şəriətin binası həmişə səninlə abaddır.
Qırxlar məclisində həriflər birbir
Rindlikdə üzüm suyunu alıblar...
(Tərcümə Q. İlhamındır)” (40, 13).
Böyük mütəsəvvüf şəriət və təriqət keyfiyyətlərini bu qısa
dua şəkilli mətndə çox incə və yuxarıda da qeyd etdiyimiz kimi,
birbiri ilə bağlantılı şəkildə təqdim etmişdir. Burada sanki bir
uzlaşma və barışıq mövcuddur. Aşiqləri “rind”, möminləri isə
“zahid” adlandıran Füzuli binasında şəriət, təqva dayanan eşq
yolunun rindlik olmadan gedilə bilməyəcəyini təsvir edir. Zahid-
liyin kökündə elmin, rindliyin kökündə eşqin dayandığını Füzuli
açıq şəkildə bəyan edir.
Əslində burada iki ayrı fiziki şəxsdən söhbət getmr. Bu
dualizm, möminlik və aşiqlik, alimlk və ariflik, rindlik və zahid-
lik, hal və qal Füzulinin – yəni, insanın öz içində gedən bir
prosesdir. Çünki, ruhaniyyət təcrübəsindən, mənəviyyat tarixçə-
sindən də bilindiyi kimi, iki şəxsin arasında belə bir barışıq,
246
vəhdət mümkün olmamışdır. Bu vəhdət Füzulinin öz düşüncə
qəlibində baş verir. Bu mənada böyük mütəsəvvüfün gəldiyi nəti-
cələr bizə ürfan dünyasındakı çoxlu sayda müəmmaların çözül-
məsi üçün açar verir.
Biz, Aşıq Ələsgər mənəviyyatının nədən və haradan
qaynaqlandığı sualına məhz bu cür mənbələrə müraciət etməklə
cavab tapa bilərik. Əgər bu rakursdan baxa bilsək, görərik ki,
Aşıq Ələsgər poeziyası məcazlarla, təsəvvüfi rəmzlərlə doludur.
Bu istilahları bəzi klassiklərlə müqayisəli şəkildə təhlil etdikdə
görürük ki, həqiqətən “təriqət” və “mərifət” məfkurəsinə yiyələn-
mək üçün Aşıq Ələsgərə savad, zahiri bilgilər lazım olmayıb.
Onun ürfani istedadı bəlkə də haqlarında ətraflı məlumata sahib
olmadığı divan ədəbiyyatı şairləri ilə onu müəyyən paralellər
üzərində birləşdirir.
Hicran düşkünüyəm, gözəl müştaqı,
Axtarıram bu dünyanı sini-sin.
Mürği-ruhum getməz səndən irağa,
Qonşun ollam, qəbul etsə sini-sin... (10, 175).
Verdiyimiz bəzi izahlara əsasən, artıq söyləmək olar ki,
məsələn, “hicran düşkünüyəm” ifadəsində gizlənən məna adi,
məcazi görünən məhəbbət yolunda çəkilən hicrana işarə deyil.
Yaxud da “gözəl müştaqı” ifadəsi işlətməklə, Aşıq Ələsgər tə-
cəlla nurunu gəzdirən gözəllərdən bəhs edir. Çünki, ikinci misra-
dakı “axtarıram bu dünyanı sini-sin” ifadəsi dar mənalara, ilk
baxışda anlaşıla bilən mətləblərə sığışmır.
Biz, Aşıq Ələsgər hicranını Füzuli hicranı ilə müqayisə
edirik. Bu, ehtişamlı bir hicrandır və nə qədər məcaz pərdəsinə
bürünsə də, özündən çıxan İlahi nuru gizlədə bilmir. Məsələ
247
burasındadır ki, Aşıq Ələsgər şeirlərini hər hansı bir istiqamətdə
təhlil etməyin ən məqbul yollarından biri də onun bir şeirini
başqa şeirləri ilə müqayisəli şəkildə araşdırmaqdır. Bu, onun
ədəbi üslubundan çox, fəlsəfi dünyagörüşünü təhlil etmək
yolunda bir addımdır. Yəni, əgər Aşıq Ələsgər hansısa hicrandan,
hansısa gözəldən söz açırsa, biz onun səviyyəsini, tutumunu,
fəlsəfi çəkisini və bunun Aşıq Ələsgər tərəfindən deyildiyini
unutmamalıyıq. Əgər Aşıq Ələsgər öz yaradıcılığı boyu “Ələst
aləmi”ndən, nübuvvət, imamət, vilayət məqamından, şəriət və
fundamental İslamın xaricində cövlan edən “mərifət” və “həqi-
qət” prinsiplərindən bəhs edirsə, demək, onun adını çəkdiyi
“hicran” da vəsf etdiyi adsız “gözəl” də Ələsgər səviyyəsinə,
Ələsgər fəlsəfəsinə uyğun olmalıdır. Ən azından bəsit məntiq
bunları söyləməyə əsas edir. Böyük ustad hətta dəqiq ünvan
göstərdiyi gözəlləmə və vəsfi-hallarında belə mücərrəd, sətiraltı
mənalar gizlətmişdir.
Fəqət, bunlara rəğmən, Aşıq Ələsgər çox konservativ
şəkildə, şiddətlə hikmət və ürfan tərənnümçüsü olduğunu bəyan
etmişdir:
Qəddim əyib, qəm xirqəsin geyirəm,
Məhəbbət odundan təam yeyirəm,
Leylü nəhar “yahu”, “yahu” deyirəm,
Çıxıbdı qəlbimdən ibadət eylə (10, 74).
Burada kiçik bir haşiyə çıxmaq istərdik. Aşıq Ələsgərin
şeirlərinin 1999cu ildə dərc olunan toplu nəşrində bu şeirdəki
“ibadət eylə” ifadəsi dırnaq içərisində göstərilmişdir. Buradan
belə məna çıxır ki, onun öz qəlbi ona “ibadət eylə” deyə xitab
edir. Bizcə bu, yəni həmin sözlərin xitab olaraq dırnaq içinə
248
alınması yanlışdır. Burada ustad aşıq əksinə, gecə-gündüz (“leylü
nahar” ifadəsi də həmin nəşrdə yanlış yazılmışdır. “Leyl” ilə
“nahar” sözləri arasına izafət defisi qoyulmuşdur. Halbuki, onlar
izafət deyil, ayrı-ayrı sözlərdir. “Leyl” gecə, “nahar” gündüz
deməkdir. Onların arasında isə defs yox, “u” bağlayıcısı olmalı-
dır ki, bu da “və” bağlayıcısını əvəz edir) “ya hu”, “ya hu” de-
yərək, ibadətdən uzaq düşür. Buradakı “ibadət” şəriət termini
olaraq işlədilmişdir. Yəni, təriqətə, eşq havasına, ruhani məstliyə
girən aşiq ibadətdən, zahidlikdən, dolayısı ilə riya və göstərişdən
uzaq düşür. Nəticədə onun qəlbindən ibadət çıxır, yerinə hal, şur,
vəcd girir:
...Xəstə könül, sürün dost irahına,
İslam sərdarına, din pənahına.
Ələsgər, yön çevir şahlar şahına
Yapış ətyindən, şikayət eylə.
Artıq bəllidir ki, “şahlar şahı” dedikdə söhbət Həzrət Əlidən
gedir. Hər fürsətdə Şahi-Mərdana, Vilayət sahibinə sığınan Aşıq
Ələsgər əslində bir dərviş olaraq, Həzrət Əli aşiqi idi. Onun eşqi
ilə dərvişlik, abdallıq, sufilik edirdi. Bu eşqin özü ilə gətirdiyi
məcazlar və rindanəlik Aşıq Ələsgər yaradıcılığının əsas məz-
mun və qayəsini təşkil edir:
Bir gün Mansır qalxar, gələr toxmaq, yay,
Dağlara atmağa eylər haqq-say.
Seçilməz məşhərdə nə şah, nə gəday
Xaliqi-ləmyəzəl haqq divan eylər (10, 77).
Burada ustad aşıq həm məşhər günündən, həm haqq
divanından, həm də zühurdan danışır. Birinci misradakı “Mansır”,
yəni, “Mənsur” ifadəsinin kimə xitabən deyildiyi bu günə qədər
249
heç kimə məlum deyil. Şeirin məzmunundan görünür ki, söhbət
gələcək dövrandan, zühur və məşhər günündən gedir. Elə buna
görə də həmin şəxs (Mənsur) kimdirsə, Aşıq Ələsgərin müasiri
və tanıdığı biri ola bilməzdi. Burada ən çox ehtimal verdiyimiz
məsələ Əhli-Həqlərin gizlin kitablarında və cəm quyəndələrinin
(kəlamxan şairlərin) Aşıq Ələsgərdən də neçə əsr öncə irəlidən
xəbər verdikləri mətləblərdir. Onlar da həmin şəxsin adını
çəkmişlər (hətta biz bu ada Hafizin məşhir divanında da rast
gəlirik!). Bəzi məsələlər bu gün də gizli qaldığı üçün biz həmin
təhlili bu yerdə dayandırmaq istərdik. Bircə onu deyə bilərik ki,
həmin bənddə təsadüfi, qeyri-müəyyən, ünvansız heç nə yoxdur.
Məzəmmət eyləmə mən binəvanı,
Sahibi-səltənət, ey gövhər kanı.
Mənim sözüm yoldan çıxan mollanı,
İnşallah, qaytarar, müsəlman eylər.
Təhlil etdiyimiz mövzu baxımından buradakı ən vacib
məqam “yoldan çıxan molla” ifadəsidir. Belə ki, biz klassik ürfan
ədəbiyyatyında tez-tez “zahidi-gümrah” ifadəsinə rast gəlirik.
“güm” (“qom”) fars dilində “azmış”, “çıxmış”, “rah” isə “yol”,
“ərkan” deməkdir. Aşıq Ələsgərin “yoldan çıxan molla” ifadəsi
“zahidi-gümrah” ifadəsi ilə eyni mənaya malikdir. Əslində bu,
təsəvvüf qaynaqlarında bir ənənədir. Bu “zahid”, bu “molla”
yuxarıda Məhəmməd Füzulidən misal gətirdiyimiz “zahid”dir ki,
Aşıq Ələsgər ona eşq və ürfan pəncərəsindən baxaraq, onu naqis,
yoldan azmış olaraq görür. Məhəmməd Füzulinin divanında belə
bir beytə rast gəlirik:
Ey əsiri-dami-qəm, bir guşeyi-meyxanə tut,
Tutma zöhhadın müxalif pəndini, peymanə tut (38, 74).
250
Göründüyü kimi, burada zöhhadın, yəni zahidlərin “müxalif
pəndindən”, əyri və həqiqətə zidd nəsihətlərindən söhbət gedir.
Aşıq Ələsgərin “Mənim” rədifli çox gözəl bir qoşması
vardır:
Süludun, firudin dilim əzbəri,
Oxusam xoş gələr avazım mənim.
Qünut, rükum bir də səcdəm səhv olsa,
Neyləsəm, səhihdi namazım mənim.
Günahkardı nə ki yoldan azan var,
Iki mələk – xeyirşəri yazan var,
Ərəsət var, qıl körpü var, qazan var,
Orda qəbul olsun niyazım mənim.
Ələsgərə şərü böhtan deyənlər,
Şeytana qul olub, riba geyənlər,
Zəkatsız dövlətə halal deyənlər,
Onlardan halaldı bu sazım mənim (10, 113).
Bu nəfis şeirdə ibadəti, təqvanı qoruyan, riyadan, yoldan
azmış zahidlikdən – “zahidi-gümrah”lardan uzaq olan bir
dərvişin etirafları dilə gətirilmişdir. Əvvəlki misralarda qeyd
olunur ki, ibadətlər xətalı, müəyyən qədər qeyri-kamil ola bilər.
Lakin ustad aşıq “neyləsəm, səhihdi namazım mənim” deyir. Bu,
çox diqqətçəkən bir məqamdır. Arifaşıq ehkamdan, şəriətdən
xəfifcə qaçır, zahidliyi riyakarlıq sayır. Səcdədə, rüküdə səhv də
olsa, namazının, ibadətinin səhih-dəqiq olduğunu iddia edir.
Burada Aşıq Ələsgər böyük Füzuli ilə birləşir. Hər iki aşiq eşqin
fəzasında seyr edərək, şəriətin haram buyurduğu sazı, “vəhdət
251
meyi”ni halal hesab edir. Bu ənənəvi ürfani məfkurədir ki, ona
Aşıq Ələsgər də mükəmməl şəkildə yiyələnmişdir.
Onlardan halaldı bu sazım mənim –
– misrası sazın ehtişamından, “təriqət”, “mərifət” və “hə-
qiqət”dəki yerindən, onun hal, vəcd, trans vasitəsi olduğundan
xəbər verir. Bir vücudda, bir könüldə həm pak şəriəti, həm ürfanı
daşıya bilmək, həm zahidanə təqva, həm aşiqanə seyrlər sahibi
ola bilmək Aşıq Ələsgərin kamala yetmiş bir arif olduğunun
nişanələridir.
Aşıq Ələsgər poeziyasındakı təsəvvüfi meyllərin əsasla-
rından birini də dediyimiz kimi, rəmzlər və məcazlar sistemi
təşkil edir. Ümumiyyətlə, aşıq yaradıcılığında bu xüsusiyyət
klassik divan ədəbiyyatına nisbətən az müşahidə olunur. Bunun
da əsas səbəbi bəzilərinin qeyd etdikləri kimi, hansısa realizmdə
və ya materiallıqda deyil. Yəni, tutaq ki, hansısa aşıq şeirində
“gül”, “zülf”, “ləb”, “mey” kimi ifadələri işlədərkən, şair bunları
müstəqim, material mənada işlətməyə də bilərdi. Lakin, bu
keyfiyyətləri nəzərə alan bəzi tədqiqatçılar aşıq ədəbiyyatını
ürfani ədəbiyyatdan fərqli olaraq, daha real, daha xəlqi hesab
etmişlər. Halbuki həmin “reallığın” kökündə elmi ateizm, həmin
“xəlqiliyin” əsasında isə, artıq aktuallığını çoxdan itirmiş sinfi
ziddiyyət dayanırdı. Bütün bunlar əlbəttə ki, yaxın keçmişdə
qalmış məsələlərdir. Bu gün ilahiyyatı, ürfanı, təsəvvüfü məhz
bir gerçəklik, bir mənəviyyat hadisəsi olaraq idrak etməyin
zamanı gəlib çatmışdır. Məsələ burasındadır ki, divan ədəbiyyatı
ilə aşıq ədəbiyyatı bir-birindən fəlsəfi məfkurə etibarilə deyil,
janr etibarilə fərqlənir. Yəni, əski Sovet alimlərinin düşüncələ-
rinin əksinə olaraq, divan ədəbiyyatı idealizmi, aşıq ədəbiyyatı
252
isə realizmi təşkil etmir. Bu cür düşüncə, bir daha vurğulayaq ki,
öz aktuallığını itirmişdir. Bu mənada, bundan sonra həm klassik
divan ədəbiyyatındakı, həm də aşıq ədəbiyyatındakı təsəvvüfi
mətləbləri həmin bədii sənət nümunələrinin qayəsi, əsas
məzmunu kimi, araşdırmağa ehtiyac vardır. Əslində, hər iki ədə-
bi janrın içərisindən ürfan və təsəvvüf anlayışını çıxarsaq, onların
yerində gözə dəyən, tutarlı heç nə qalmır. Xüsusilə, Aşıq Ələsgər
də daxil olmaqla, Ələsgərə qədərki aşıq ədəbiyyatının mayasın-
dan bu fəlsəfəni qoparsaq, çoxlarının dediyi kimi, bunun əvəzin-
də səviyyəsiz, cismani duyğular, yaramaz “məhəbbət” hissləri
qalacaq. Halbuki hər iki janrda yazılan saysız-hesabsız əsərlər-
dəki konkret ünvanlı material məhəbbət tərənnümlərinin özləri
belə ürfanidir. Bunu, ən azından həmin müqəddəs ruhlu sənətkar-
ların əqli və mənəvi səviyyəsi tələb edir. Məhşur ozan Qaracaoğ-
lanın bir mənzuməsində oxuyuruq:
Dörd kitabdan başlayıram əlifə,
Bir isim yazılmış quldan ziyadə.
Əbrişim saçından əyməli zülüf,
Sürmələr qarışmış teldən ziyadə (59, 17).
Bu misralar Aşıq Ələsgərin hətta zahiri gözəllik vəsflərin-
dəki ürfaniliyi barədəki yuxarıda qeyd etdiyimiz fikrin ana-
loqudur.
Müasirlərimiz olan şair və aşıqlardan fərqli olaraq, həmin
mütəfəkkir sənətkarlar əqidə və ürfan daşıyıcıları olmuşlar. Onla-
rı əqli və mənəvi cəhətdən özləri ilə müqayisə edənlər çox
yanılırlar.
Güləbətin qıyı tər sinən üstə,
Nə gözəl yaraşır, qız köynəyinə.
253
Sinən Kəbə, köynək Kəbə örtüyü,
İzn versən, sürtəm üz köynəyinə... (10, 100).
Göründüyü kimi, sevdiyi gözələ şəhvani hisslər bəsləyən
heç kimin, o gözəlin sinəsini Allahın evi Kəbəyə, köynəyini isə
Kəbə örtüyünə bənzətməyə cürəti çatmaz. Ələsgər bunu ancaq
təcəlla nurunun ardınca düşməklə, insana olan məhəbbətində
belə ilahi cazibə gəzdirməklə deyə bilərdi.
İkinci bənddəki
Gözəl yaranıbsan qalu bəladan –
– misrası bu dediklərimizi bir daha möhkəm şəkildə təsdiq
edir. Aşıq Ələsgər vəsf etdiyi gözəli xilqətdən əvvəl, ruhlar
aləmindən – “Aləmi-lahut”dan tanıdığını deyir. Belə bir məhəb-
bətin içində nə qədər şəhvət, nə qədər materiallıq ola bilər?
Biz əvvəldə də qeyd etmişdik ki, Aşıq Ələsgər yaradıcılığı
təqribən min ildən artıq bir dövr ərzində davam edib gələn
təsəvvüf ənənəsinin davamıdır. Aşıq Ələsgəri mütəsəvvüf şairlər-
dən, təriqət və ürfan ədəbiyyatından ayrı təhlil etmək araşdırdığı-
mız mövzu baxımından yanlış olardı.
Qeyd etdik ki, rəmzlər və məcazlar divan ədəbiyyatındakı
ürfani mövzuların əsas aparıcı keyfiyyətlərindən biridir.
Belə rəmzlərin açıqlanması ilə çıxış edən ən görkəmli
mütəsəvvüflərdən biri də Şeyx Mahmud Şəbüstəridir. Onun
məşhur “Gülşəni-Raz” əsərində mənzum şəkildə ürfani istilahla-
rın gerçək mənaları verilmişdir.
Mahmud Şəbüstəri öz əsərində bu istilahların bədii açıqlan-
ma səbəbini yazır. Şair qeyd edir ki, bu barədə çoxlu sayda əsər-
lər yazılmışdır. Lakin o da bu mövzuya müraciət edərək, bəzi
rəmzlərə aydınlıq gətirmək istəmişdir.
254
Ürfani istilahlar olan “göz” və “dodaq” barədə Mahmud
Şəbüstəri belə izah verir:
Bax ki, gözdən olur nə şahid peyda
Lazım olanları sən gözlə burda.
Gözündən istədi məstlik, xumarlıq,
Ləlindən var oldu büsbütün varlıq.
Onun gözündəndir ürəklər xumar,
Ləlindən gizlənmiş pərdədə canlar... (46, 208).
(əlbəttə ki, tərcümələr qüsurlu ola bilər – F.S.)
Tədqiqatçı alim Möhsün Nağısoylu yazır: “Şəbüstərinin
“Gülşəni-raz” məsnəvisi, əsasən fəlsəfi əsər kimi tanınır ki, bu da,
ilk növbədə, onun məzmunu ilə bağlıdır. Bizim fikrimizcə,
“Gülşəni-raz”ı məzmununa görə sırf fəlsəfi yox, bədii-fəlsəfi
əsər saymaq daha məqsədəuyğundur. Birincisi, ona görə ki, əsər-
də bilavasitə sufizimin elmi-nəzəri məsələləri işıqlandırdığı kimi,
filosof-şairin əxlaqi didaktik görüşləri də öz əksini tapmışdır.
Əsərdə yüksək əxlaqi fikirlər aşılanır, sufi dünyagörüşü, sufi
həyat tərzi təbliğ olunur” (70, 13).
Mətləbə bir az da yaxınlaşsaq, görərik ki, burada söhbət
Allah-Təalanın təmsili rəmzlərindən gedir. Yəni, “göz” və
“dodaq” Onun “gözü” və Onun “dodağı”dır. Qəribə görünsə də
təsəvvüfdə bu hal məqbul və əhəmiyyətlidir. Nəsnələrin, məcaz-
ların Tanrıya istinad edilməsi məhz təsəvvüfə xas olan özəllikdir.
Bu, çox qədim, ta Hüseyn ibn Mənsur Həllacdan, Sərrac Tusidən,
Mühyiddin Ərəbidən, Əbu Səid Əbu Xeyrdən gələn bir ənənədir.
Fəlsəfi baxımdan təsəvvüf Allaha şəkil vermir. Onu görünə bilən
bir hala gətirmir. Bu, təkcə şəriət ehkamına görə küfr deyil. Eyni
zamanda, ürfani məntiqə və həm də metafizik metodlara əsasən
255
də mümkün olmayan bir şeydir. Təsəvvüfdəki “Haqqın gözü”,
“Tanrının zülfü”, “Xudanın ləbi” kimi istilah və mənalar, belə
demək mümkünsə, ruh aləminin cilvələridir ki, bu cilvələrə aşina
olmaq insandan müəyyən mərhələli hazırlıq tələb edir. Məsələn,
Şeyx Mahmud Şəbüstəri “Ləlindən var oldu büsbütün varlıq”
deyərkən, ilkin kəlama, dodaqlardan çıxan can nəfəsinə işarə edir
(kəlam və nəfəs məsələsinə biz başqa ariflərin əsərlərində də rast
gəlirik).
“Gülşəni-Raz”ın məcazlara dair davamında “zülf”dən
söhbət açılır. Sufi dünyabaxışında “zülf” zikrə işarədir, “kakil”
isə namaza. Ümumiyyətlə, istilah olaraq, “zikr” təsəvvüf
ədəbiyyatında çox geniş və əhatəli şəkildə istifadə olunmuşdur.
Zülfün ilahi zikrlə əlaqəsi onun uzunluğuna, pərişanlığına təşbeh
edilir. Belə ki, sufi zikrləri uzun olar və ruhun hallarını məqam-
dan məqama salaraq, pərişan edər. Namazın “kakil”ə, zülfün isə
“zikr”ə təşbeh edilməsi məhz bu baxımdan yozulmalıdır. Məcaza
girən Tanrının “hicab altından çıxan kakili” sirri-həqiqəti giz-
lədən və əhli-möminə xas olan, aşiq üçün isə yetərli olmayan
namazdır. “Örtük altındakı zülf” isə məna və ehtiva baxımından
genişdir və yalnız həmin hicabdan qurtulanlar üçündür. Hicab
şəriətdir, ehkamdır. Bu hicabın altında eşq yatır. Eşq isə zikrin
bəhrəsidir, pərişanlıq və qaranlıq əlamətidir (ibadətin gündüz,
zikrin gecə, o cümlədən, imanın günəş, eşqin isə ay olduğuna
dair fikirlər klassik Şərq məfkurəsində və ədəbiyyatında çox
geniş yayılmışdır).
Zülf haqqında Şeyx Mahmud Şəbüstəri yazır:
Uzundur cananın zülfünün sözü,
Ondan nə deyəsən, bir sirdir özü.
256
O qıvrım zülfləri soruşma məndən,
Tərpətmə dəlilər zəncirini sən... (46, 209).
Göründüyü kimi, zülf məsələsi “Gülşəni-Raz”da da zikr və
sirr əlaməti olaraq vəsf olunur.
Zülf istilahına biz Aşıq Ələsgərin başqa bir şeirində də rast
gəlirik:
Ovçuyam, görməmişəm,
Bir belə sərxoş maralı,
Tökülüb şahmar zülfü,
Bürüyübdü qəddi-dalı.
Hüsndə Züleyxadı,
Loğmana bənzər camalı!
Mələklər də “amin” desin
Ərşi-müəllada bu gün (10, 210).
Bu şux mənzumədə də ürfani təməllərlə formalaşmış bir
təfəkkürə sahib olan Aşıq Ələsgər çoxlu sətiraltı mənalar
işlətmişdir. Zahiri tərəfdən adi tərif, gözəlləmə kimi görünsə də
bu şeir alt qatlarda dərin müqəddəslik duyğuları daşıyır. Hiss
olunur ki, zahiri gözəllik əlamətləri burada ustadı çox da məşğul
etməmişdir. O, burada eşqi ümumiləşdirir – məstliklə zülfi-
pərişanı bir arada verməklə, öz şeirinə ürfani ideya qatır. Həmin
gözəl kimdirsə, Haqqın (Tanrının) təcəllasını daşıyır. Çünki,
təkcə zahirdə Züleyxaya yox, həm də batində və kamalda
Loğman peyğəmbərə bənzəyir. Bu, adi gözəllik deyil. Onun
camalında bir nizam vardır ki, Aşıq Ələsgər onun pozulmaması
üçün dua edir. Üstəlik bu duaya göy üzündəki mələklər də
“amin” deyir.
257
Yuxarıdakı izahlara qayıdaraq, “Gülşəni-Raz”ın “xətt”
barəsindəki şərhinə nəzər salmaq istərdik:
Burada xətt deyəndə düşün kibriya,
Üz desən canlansın hüsnilə Xuda.
Üzü gözəllikdə yaratdı bir xətt
Dedi: – Yad deyilik bu hüsnə əlbət.
Xətt bir çəmən oldu can dünyasına,
Odur, həyat evi dedilər ona.
Zülfün zülmətiylə bir gecə yarat,
Xətdən tələb eylə gəl abi-həyat.
Xızr tək axtarma burda sən ad-san,
İç onun xətti tək həyat suyundan.
Görsən sən üzünü, xəttini, bişək,
Kəsrəti vəhdətdən seçmisən demək... (46, 210).
Buradakı “xətt”, yəni üzdəki tük, peyğəmbərlərin, övliya-
ların varlığı kimi şərh olunur. Daha əsil və dərin mənada isə İlahi
gözəlliklə onun aşiqləri arasında vasitəçi, təmsilçi, həm də
görünməyən nurun görünən işarəsi, nişanəsi kimi səciyyəvidir.
Bəzən isə “xətt” vəhdətin yolunda maneə, nöqsan kimi dəyər-
ləndirilir. Məsələn, böyük arif Seyyid Əzim Şirvani xətt
barəsində yazır:
İstəməz aşiq ki, xətt düşsün üzari-dilbərə,
Eşqdə kamil olan ol mahə nöqsan istəməz... (90, 127).
Sufilərə görə, “yar” camalının həsrəti də müqəddəsdir. Bu
gözəllik bətnində hicran daşıyır. Həmin hicran isə, bir zamankı
vəhdətin, vüsalın paradoksal davamıdır. Ariflərin sevgisi də hə-
min vəhdətin təmsili olduğu üçün müqəddəsdir. Aşıq Ələsgərin
258
Müddətdi həsrətəm camalın görəm,
Mətləbimi Mürtəzadən dilərəm –
– misraları bu baxımdan diqqətəlayiqdir. Aşıq Ələsgərin
məhəbbəti ona görə pak və ucadır ki, o, öz mətləbini, yəni vüsala
qovuşmağını Həzrəti Əliyyəl-Mürtəzadan istəyir. Belə məhəbbət
şəhvani, cismani ola bilməz. Aşıq Ələsgər gözəlliklərin təsvirin-
də klassik ənənələrə sadiq qalaraq, həmin vəsfləri hikmət və ür-
fan bağçasının gülləri ilə bəzəyir, onlara səviyyə verir.
Qeyd etdik ki, rəmzlər və məcazlar həm ədəbi, həm də
fəlsəfi baxımdan təsəvvüf meylli bədii ədəbiyyatın özəyini təşkil
edir. Onu da vurğulamaq istərdik ki, bədii istilahlar bədiyyatın
özündən çox, şeirin məna və missiyasına xidmət etmişdir. Fəlsəfi
dərinliklərdə dünya üzündəki əlamətlər, gözəlliklər gerçək
aləmin inikası olaraq, bilinir. Gerçək aləm isə, ariflərin mərifətini
– biliyini təşkil edən “Aləmi-Lahut”, “Ələst bəzmi”, “Qırxlar
cəmi” və sairədir. Məsələ burasındadır ki, arifanə bilgilər nə dini,
nə də bəsit məntiqə malik olan çağdaş elmi düşüncə baxımından
izah oluna bilən şeylər deyil. Din inanca, imana, elm isə fakta və
məntiqə söykənir. Çox zaman bunlar cəbhələşir, aralarındakı
uçurum dərinləşir. Elm ilə dinin fövqündə dayana bilən yeganə
nəsnə isə eşq – yəni, ürfandır. Ürfanın məntiqi isə təsəvvüfdür.
Daha dəqiq ifadə etsək, təsəvvüf “təriqət” mərtəbəli bilgilər
toplusu olaraq, “mərifət” qatındakı ürfanın tərcümanıdır. Bu
izahlar bir neçə aspektdən dəyərləndirilə bildiyi üçün özünün
ziddinə və inkarına da malikdir və buna görə də müəyyən
mənada subyektivdir. Lakin, nəticə olaraq, onu söyləmək olar ki,
“mərifət” qatındakı bilgilər nə qədər dərin və “həqiqət” məqa-
mına yaxın olsa da təsəvvüf elmindəki zahiri qəlizliyə və kəlam
259
elmindəki dolaşıqlığa sahib deyil. Bəzən bu iki metod, yəni elmi
təsəvvüflə bədii ürfan metodu eyni şəxsin, bir mütəsəvvüfün
yaradıcılıq simasında əks olunmuşdur. Məsələn, böyük arif, özü
özünə hər zaman “qəribə alim” deyən Hüseyn ibn Mənsur Həlla-
cın təsəvvüflə bağlı elmi-mənsur əsərləri nə qədər qəliz və riyazi
olsa da onun divanındakı bədii mənzumələr bir o qədər sadə və
anlaşıqlıdır. Halbuki, onun divanı ürfanidir və daha dərin və çətin
mətləblərdən xəbər verir.
Bu mənada ürfani rəmzlərin bədii ədəbiyyatda geniş şəkildə
istifadəsi bir tərəfdən də qəliz təsəvvüfi fikirləri estetik və
anlaşılan bir tərzdə təqdim etməyə xidmət etmişdir.
Ustad Aşıq Ələsgərin bu mətləblərə sadə dillə aydınlıq
gətirən misraları insanı heyrətə gəlir:
“Bəli” deyib, yol-ərkana gəlmişəm,
Nəqş olub sinəmdə eşqin kitabı.
Çeşmi-nübuvvətə aşiq olmuşam,
Bir suala verrəm yüz min cavabı... (10, 49).
Bu, həmin təcəllanın bəxş etdiyi, nə dini, nə də elmi
baxımdan izah oluna bilməyən bilgilər toplusudur ki, Aşıq
Ələsgər məhz ona iddia edir. Ta “Ələst” günündə, “həqiqət”
termini ilə desək, “Cəbrayıl donunda” aləmlərin Rəbbinə “bəli”
deyən Ələsgər “təriqət”, “mərifət” və “həqiqət” yoluna gəldiyini
bu cür gözəl misralarla təsvir edir. Sufi simvolikası formadan
daha çox, məzmuna xidmət etmişdir. Yəni, obrazlar bədii cəhət-
dən şəkilləndirilərkən onların zahiri ilə batini sıx bir vəhdət təşkil
etmişdir. Hər hansı bir mətləbi həm bəzəyib, həm də gizlədən
məcaz başqası ilə əvəz oluna bilməzdi.
260
Yuxarıda dedik ki, Şeyx Mahmud Şəbüstəriyə rəmzlər
barədə suallar verilir. Növbəti bir sual büt, zünnar, tərsalıq, yəni
şəriətdə küfr sayılacaq nəsnələr barəsindədir. Bu suala o, –
Büt burda məzhərdir eşqə, vəhdətə,
Zünnar qurşanmaqdır Haqqa, xidmətə.
Küfr, din varlığa bağlıdır deyə,
Fərq yoxdur tovhidlə bütpərəstliyə.
Əşyalar varlığa olmuşdur məzhər,
Onlardan biri də deyilmi bütlər? (46, 211) –
– şəklində cavab verir. Həqiqətən də ziddiyyətli fikirlərdir.
Təkallahlı dinlərdə bütpərəstliyə son qoyulduğu halda, İslam
övliyaları hansı bütləri və nəyə görə vəsf edirlər? Şeyx Mahmud
deyir ki, büt vəhdətin əlamətidir. Çünki küfr də, din də Ondan
gəldiyi üçün vəhdaniyyətlə bütpərəstlik arasında heç bir fərq
yoxdur. Deməli, söhbət zahiri bütdən, ona sitayişdən yox, Haq-
qın təcəllasından gedir.
Daha sonra Şeyx Mahmud mətləbə bir az da aydınlıq
gətirir:
Bütpərəst olsaydı din nədir agah,
Dinindən dönərək etməzdi günah.
O, gördü bütdəki zahir cəhəti,
Kafir təriqətə düşdü rəğbəti... (46, 211).
Burada mətləb bir az da incələşir. Deməli, bütpərəstliyin
gerçək mənası əslində vəhdətdir. Sadəcə onlar (bütpərəstlər)
daşdan, taxtadan bütlər yaradaraq, surətpərəstlik edirlər. Deməli,
küfr olan bütpərəstlik yox, surətpərəstlikdir. Belə nəticə hasil
olur ki, nə zaman təcəlla özünə məkan tutdusa, o zaman surətə
girir. Allah isə la məkandır! Bu mənada bütpərəstlik həm də
261
həqiqətin inkarıdır. Çünki Allah sifətlərə sığmaz. Onun cilvələri
gəzər, oynayar, gizlənər, fəqət bir yerdə donub qalmaz. Haqqın
təcəlla sifəti aşiqi arxasınca apararaq, ona gah naz edir, gah zülm
edir, gah da onu didara yetişdirir. Bu mənalardan çıxış edərək,
söyləmək olar ki, “büt” kimi simvolların altında şəriətin öz inkar
etdikləri ilə özünə qarşı çıxmaq dayanır. Yəni, ehkamdan, riyakar
zahidlikdən qurtulmaq üçün təsəvvüf ərbabı məhz İslamla daban-
dabana zidd olan məfhumları seçərək, elə bir mənzərə yarat-
mışlar ki, möminlərlə aşiqlər, alimlərlə ariflər, müctəhidlərlə
övliyalar bir-birindən ayrılaraq, insanlığı seçim qarşısında qoy-
sunlar.
Böyük arif, ürfan və təsəvvüfün ilk şəhidlərindən sayılan
Hüseyn ibn Mənsur Həllacın məşhur “Kitab ət-Təvasin” əsərinin
“Mərifət bağçası” bölümündə oxuyuruq:
1. Alim, qəribə ustad Əbu Umarə Hüseyn b. Mənsur
Həllac (Allah onu ruhunu müqəddəs etsin) deyir:
Məchulun içindəki mərifət gizlidir, mərifətin içindəki
məchul da gizlidir. Məchulluq arifin sifətidir (və zinətidir,
cəhalət onun surətidir. Mərifətin surəti idrakdan uzaqdır,
gizlidir və geri dönəndir. Onu necə tanıyar ki, necəsi yoxdur),
onu harada tanıyar ki, “hara” yoxdur, ona necə çatar ki,
(vasitə yoxdur), necə ayrılsın ki, (ara yoxdur). Mərifət heç bir
məhdud üçün tam deyil, o hesablanmır, tükənmir, bitmir.
2. Mərifət üstün fövqündədir, müddətin fövqündədir,
məqsədin fövqündədir, sirlərin fövqündədir, xəbərlərin föv-
qündədir, idrakın fövqündədir. Bunlar hamısı əvvəl yox
idilər, sonra var oldular. Yalnız məkanda meydana gəldilər.
O, cəhətlərdən (səbəb və vasitələrdən) qabaq olub, hələ də
262
var. Onu cəhətlər necə ehtiva edə bilər, sonralar onu necə
əhatə edə bilər?
3. Kim desə ki, “özümü itirməklə Onu tanıdım”, itmiş
var olanı necə tanıya bilər?
4. Kim desə ki, “öz varlığımla Onu tanıdım”, iki əzəli
var ola bilməz.
5. Kim desə ki, “Onu cahil olmaqla tanıdım”, cəhalət
pərdədir, mərifət pərdənin arxasındadır, (deyilənlərdə) bir
həqiqət yoxdur.
6. Kim desə ki, “Onu adla tanıdım”, ad adlanandan
fərqli deyil, O isə məxluq deyil.
7. Kim desə ki, “Onu Onunla tanıdım”, iki tanınana
işarə edir.
8. Kim desə ki, “Onu sənəti ilə tanıdım”, sənətkarsız
sənətlə kifayətlənir.
9. Kim desə ki, “Onu tanımağın acizliyi ilə tanıdım”,
aciz (yerində) dayanandır. Dayanan tanınanı necə dərk edə
bilər?
10. Kim desə ki, “mənə özünü tanıtması ilə tanıdım”, o,
elmə işarə edir, məlum olana qayıdır, məlum olan isə Zatdan
uzaqdır. Zatdan fərqli olan Zatı necə dərk edə bilər?
11. Kim desə ki, “Onu özünü tanıdığı kimi tanıdım”,
əsər olmadan (yalnız) xəbərlə kifayətlənir.
12. Kim desə ki, “Onu iki hədlə tanıdım”, Tanınan
vahiddir, uzaqlaşmır, hissələrə ayrılmır.
13. Kim desə ki, “Tanınan özünü tanıyır”, israr edir ki,
arif arada (olan məsafədə) Onunla yüklənir, çünki Tanınan
özünü tanımaqda hələ də davam edir.
263
14. Qəribədir! Bədənində bir tükün necə qara və ağ
olduğunu bilməyən əşyaları yaradanı necə tanıyar? Konkreti
və müfəssəli, əvvəli və sonu, dəyişiklikləri və səbəbləri,
həqiqətləri və yolları tanımayan şəxsə əzəli olanın (Allahın)
mərifətindən pay düşməz” (99, 4950).
Təsadüfi deyil ki, Həllac Mənsur on dördüncü bənddə
eyham vurur və deyir ki, “bədənində bir tükün necə qara və ya ağ
olduğunu bilməyən əşyaları yaradanı necə tanıyar?” Dolayısı ilə
Allahı tanımağın yolu insanı tanımaqdan keçir. Şəriət və ehkam,
yəni fundamental din isə bunun ziddinə gedir.
Fəqət biz “zöhd”, “ehkam” kimi sözləri şəriət halları,
ehkam sifətləri olaraq istifadə edirik. Halbuki gerçək zahidlik elə
təsəvvüfün binasını təşkil eidr. Həmin zahidlik bəndələrin nəzə-
rinə və Allahın mükafatına talib deyildir. Yəni, bir sufi zahidlik
edərkən, nə insanların onun zahidliyini görməsini, nə də Allahın
bu zahidliyin əvəzində ona bol-bol nemətlər verəcəyini arzulamır.
Təsəvvüf aləminin əsasən huşyar, yəni ayıq (digər təsəvvüf
ərbabı, məsələn, Mənsur Həllac, Şibli, Şəms və başqaları “məst”,
“sərxoş” zümrə adlandırılır) mütəfəkkirlərindən olan Sərrac Tusi
zahidlik haqqında özünün məşhur “Əl-Lümə” adlı əsərinin
“Zahidlik məqamı” (“Zöhd”) bölümündə geniş təfsilat verir:
“Şeyx deyir: Zahidlik şərəfli məqamdır. O, ali halların
və uca mərtəbələrin əsasıdır. Bu, Allaha üz tutanların, Allah
üçün hər şeydən aralananların, Allahdan razıların, Allaha
təvəkkül edənlərin ilk addımıdır. (İmanın) əsasını zahidlikdə
sabitləşdirməyəni sonralar heç nə saflaşdırmır, çünki dünya
sevgisi hər bir səhvin başıdır, dünyadan zahidlik isə hər bir
xeyir və itaətin başıdır.
264
Deyirlər: “Bu dünyada zahidlik adı ilə adlanan şəxs min
şərəfli adla adlanar, bu dünyada istək adı ilə adlanan isə
günahın min adı ilə çağrılar”. Bu (zahidlik) Allahın öz elçisi
üçün seçdiyi və onun da bu seçimi üstün bildiyidir.
Zahidlik halalda olmalıdır, haram və şübhəlini onsuz da
tərk etmək vacibdir.
Zahidliyin üç təbəqəsi var: birincisi başlayanlardır ki,
onlar əllərini mallarından, ürəklərini də əllərini çəkdik-
lərindən çəkirlər.
Cüneyd zahidlik barədə deyir: “(Bu), əllərini çəkdikləri-
nin dadından da qəlbini uzaqlaşdırmaqdır”.
Səri Səqati də hesab edir ki, “Zahidlik – əlini çək-
diyindən qəlbini də çəkməkdir”.
Digər təbəqə zahidliklə haqqa çatanlardır. Rüveyn b.
Əhməd bildirir: (Zahidlik) nəfsin həzzini dünyada olan hər
şeydən kəsməkdir”. Bu, haqq əhlinin zühdüdür. Rahatlıqdan,
tərifdən, mədh olunmaqdan adamlar arasındakı hörmətdən
zahid olmağın özündə də, bu dünyadan zahidlikdə də nəfsin
həzzi var. Bu həzzlərdən qəlbi ilə zahid olan öz zahidliyini
gerçəkləşdirmiş olur”.
Üçüncü təbəqə bilib və yəqin etsə də ki, dünya tamamilə
onun halal mülküdür, axirətdə onunla bunun haqq-hesabı
çəkilməyəcək və bu, onun Allah yanındakı məqamına bir
naqislik gətirməyəcək, yenə Allah naminə ondan üz döndərib
zahid olur. Çünki onun hər bir şeydə zahidliyi Allahın həmin
şeyi yaratdığı və ona dəyər vermədiyi vaxtdan başlayır. Əgər
dünyanın Allah yanında ağcaqanadın dəyəri qədər dəyəri
265
olsaydı, kafirə bir udum su verməzdi. Buna görədir ki, o,
zahidliyindən də zahid olub tövbə edir” (99, 108109)
İstər Hüseyn ibn Mənsur Həllacdan, istərsə də Sərrac
Tusidən gətirdiyimiz bu nümunələrlə biz təsəvvüfün və təsəvvüf
ərbabının gerçək mahiyyəti barədə yenə də müəyyən təsəvvür
yaratmaq istədik. Göründüyü kimi, mahiyyətində Allahın rizası
və eşqi dayanmasına baxmayaraq, şəriət və ürfan arasındakı
köklü, təməlli fərqlər və ziddiyyətlər mövcuddur. Təsəvvüfün və
ürfanın nə olduğu barədə kifayət qədər bilgiyə və az da olsa
həyati təcrübəyə malik olmayanlar yanlış təsəvvürlərə qapılaraq,
onları İslam ümmətinin arasına təfriqə salan cərəyanlar kimi
qələmə vermişlər. Halbuki, təsəvvüf və ürfan tam əksinə, İslamın
bətnini parçalayan məzhəb ayrılıqlarının fövqündə dayanaraq, bu
təfriqənin – sünniliyin, şiəliyin və digər buna bənzər məzhəblərin
yaratdığı mənəvi, fiziki və məfkurəvi fəlakətlərə son qoymuşdur.
Həqiqətən də ürfan əhlinin məzhəbi olmaz, çünki məzhəbçilik
şəriət mərhələsinə xas olan bir keyfiyyətdir. Eşq əhli öz ağlını,
qəlbimi elə nəsnələrlə məşğul etmişdir ki, şəriət, məzhəb, ehkam
haqqında düşünməyə onun imkanı olmamışdır. Ustad Aşıq
Ələsgərdən oxuyuruq:
Ələstü birəbbiküm qalu bəladan,
Mərdin mövlasına nökər olmuşam.
Sürtmüşəm üzümü xakipayına
Elm tapıb sinədəftər olmuşam... (10, 126).
Bu misralar o qədər inandırıcıdır və təbiidir ki, insan onları
yaşanmış bir hekayə kimi qəbul edir. Təsəvvüfdəki ariflik də
məhz budur. Arif, zamanı qabaqlayan, gələcəyi yaşayan, hər an
ölən, dirilən şəxsdir.
266
Nəzəri təsəvvüfün böyük nümayəndələrindən olan Əbu
Hamid əl-Qəzzalinin “Əməllərin mizanı” əsərində oxuyuruq:
“Diqqətlə nəzərdən keçirdikdə məlum olur ki, mü-
qəddəslərin möcüzələri peyğəmbərliyin birinci təzahürüdür.
Allahın Rəsulunun bu dünyanın özündən uzaqlaşaraq Hira
dağına tərəf gəlməsi və öz Allahı ilə tək qalması zamanındakı
vəziyyəti məhz belə (sufiyanə – F.S.) hallardandır və həmin
vaxt o, ərəblərin qarşısında möminliyi elə izhar etmişdir ki,
ərəblər bir səslə: “Doğrudan da, Məhəmməd öz Allahına olan
qızğın məhəbbətindən alışırdı”, – söylədilər.
Bilavasitə hiss etməklə həmin halı yalnız sufilərin yolu
ilə gedənlər öyrənə bilərlər. Lakin bunu öz üzərində hiss
etməyənlər yalnız sufilərlə tez-tez ünsiyyətdə olaraq onların
söhbətləri və təcrübələri əsasında səhih bilik əldə edə bilərlər.
Onların vəziyyətləri ilə müfəssəl tanış olduqdan sonra yalnız
o zaman mötəbər məlumat qazana bilərlər. İnsanın onlarla
az müddət oturması kifayət edir ki, onların inamını qəbul
etsin. Sufilərsə elə insanlardır ki, onların müsahibləri heç bir
yamanlıq bilmirlər. Əgər onlarla ünsiyyətdə olmaq kiməsə
müyəssər olmayıbsa, onda qoy həmin şəxs məntiqi arqument-
lərin göstəricilərinə əsaslanaraq “Dini elmlərin dirçəlişi”
kitablarından birində, daha dəqiq desək, “Ürəyin möcüzələ-
ri” kitabında göstərdiyimiz şəkildə bunun mümkünlüyünə
inansın”. (61, 190)
Bu məsələlərə, əsərlərindən nümunələr gətirdiyimiz digər
mütəsəvvüflərdən fərqli olaraq daha anlaşılan bir tərzdə izahlar
verən Əbu Hamid əl-Qəzzali də təsdiq edir ki, təsəvvüf dinin,
inancın daha dərin və daha əsil qatıdır. Bu baxımdan biz Aşıq
267
Ələsgərin də ürfani şeirlərindəki mübahisəli, çox zaman da
anlaşılmayan mətləblərə həmin aspektdən yanaşmalıyıq. Bizə
lazım olan isə qaranlıq qalan mətəblərə təxəyyül, xürafat, şaira-
nəlik donu geydirmək deyil, ürfanın və təsəvvüfün gerçək mahiy-
yətinə az da olsa varid olmaqdır. Bunu Aşıq Ələsgər özü də
deyir:
Şairin sinəsi haqq bazarıdı,
Satdığı kəlmələr ləl-mirvaridi.
Alimin elmiylə helmi yarıdı,
Həcvü hədyan demək nahaq söhbətdi... (10, 44).
Bizcə mətləb aydındır. Aşıq Ələsgərin “elm” dediyi alimlik,
“helm” dediyi isə ariflikdir. Alimlik oxumaqla, ariflıik isə
yaşamaqla, təcrübə etməklə mümkün olur. Bu təcrübə, Əbu
Hamidin dediyi kimi, məhz sufi dünyasına bələd olmaqdır.
Aşıq Ələsgər yaradıcılığındakı təsəvvüfi meyllərin ən güclü
palellərindən birini də böyük arif Seyyid Əzim Şirvaninin
divanındakı incilərdən tapmaqla müvəffəq olduq. Bu paralellər
əsas etibarilə məna və hədəflər baxımından diqqətəlayiqdir.
Seyyid Əzim Şirvani Azərbaycan təsəvvüf ədəbiyyatının ən
azman nümayəndələrindən biridir. Cəsarətlə demək olar ki, onun
divanında ürfan və təsəvvüf elminin cilvələrini özündə bariz
şəkildə əks etdirməyən bir dənə də olsun qəzəl yoxdur. Bu priz-
madan yanaşdıqda Seyyid Əzim fəlsəfəsini daha asan dərk və
qəbul etmək mümkündür. Seyyid Əzim özündən əvvəlki həm
elmi, həm də bədii təsəvvüf ədəbiyyatının əsl mahiyyətini daşı-
yan nadir şairlərimizdən biridir. Onun təhsili islami və ürfani idi.
Uzun illər İraqda – Nəcəfül-Əşrəfdə oxuyan bu böyük mütəsəv-
vüf “Nəcəf Şahı”nın – Həzrət Əlinin ən dərin aşiqlərindən, ən
268
atəşli taliblərindən biri idi. O, bu eşqin, bu tələbin sayəsində
çoxlu sayda məxfi bilgilərə yiyələnmişdir. Həmin bilgilərin
məxfiliyi onların zahiri məntiqdən, elmi-şəriətdən və rasional
elmlərdən uzaq təsəvvüfi-ürfani informasiyaların mövcudluğun-
dadır. Başqalarında olduğu kimi, Seyyid Əzimin fikirlərindəki
həmin məxfi informasiyalar anlaşılmazlıq ucbatından çox zaman
təxəyyül və xurafat elementləri hesab olunmuşdur. Lakin,
həqiqət orasındadır ki, əvvəlki izahlarda da göstərdiyimiz kimi,
həmin məxfi bilgilər birbaşa Peyğəmbər xanədanından və ən
ümdəsi Qurani-Kərimin öz bətnindən gəlir. Seyyid Əzim vəhdət
fəlsəfəsini daşıyan ariflərin ən üstünlərindən olmuşdur. Bu
vəhdət – cövhərdir. Yəni, parçalanmayan, əzəli və əbədi olandır.
Vəhdətdən ayrılan kəsrət isə ərəzdir. Ərəz parçalanır, ixtilafa
səbəb olur və gerçəkləri pərdələyir. Bu fikirləri Seyyid Əzimin
kamil bir qəzəli daha aydın ifadə edir:
...Hüsnü eşqü aşiqü məşuq birdir, ey könül,
Seyyida, hərgiz deyil aləmdə əşya müxtəlif (90, 294).
Bu beytin mahiyyətində başdan-ayağa vəhdət anlayışını
daşıyan təsəvvüf fəlsəfəsi yatır.
Biz analoji olaraq, Aşıq Ələsgərin “Olacaqdı” rədifli qoş-
masının son bəndinə diqqət çəkmək istərdik:
Ələsgər, axtarma qüdrətin sirrin,
Zülmətdə işıq var, acıda şirin.
Zikr eylə dilində mərdlərin pirin,
Qorxma, dar günündə yar olacaqdır (10, 120).
Burada, yəni Seyyid Əzim Şirvaninin qəzəlindən çıxarılan
vəhdət fəlsəfəsinə toxunduğumuz məqamda həmin qoşmadakı
misralar yeni bir məna çaları ilə göz önündə canlanır. Ustad aşıq
269
Haqqın, qüdrətin sirrini axtarmamağı tövsiyə edir. Çünki sonrakı
misrada vəhdəti ifadə edən “zülmətdə işıq var, acıda şirin” fikri
yer tutmuşdur.
Seyyid Əzimin çox sevilən başqa bir qəzəli də Aşıq Ələsgər
dünyası ilə səsləşir:
Göstərir məscidi zahid ki, bu iman yoludur,
Bunu da bil ki, könül, meykədə ürfan yoludur...
Tut könül ali-Əli damənini, eyləmə qəm,
Get bu yoldan ki, bu yol Buzərü Səlman yoludur...(90,
203).
Burada birbaşa yoldan – təriqətdən bəhs edilir. Seyyid
Əzim açıq şəkildə məscidin iman, meyxanənin isə ürfan yolu
olduğunu bildirməklə, şəriətlə təriqəti birbirindən ayırır. Burada-
kı “meykədə” təkyədir, xanəgahdır. Onun məsciddən ayrılığı
eşqin elmdən, arifin zahiddən, halın qaldan ayrılığıdır.
Aşıq Ələsgər şeiriyyətindəki Əli obrazı Məhəmməd Füzuli-
dən, İmadəddin Nəsimidən daha artıq Əbülqasim Nəbati və Sey-
yid Əzim Şirvani yaradıcılığında özünə ürfani məqam qazanan
Həzrət Əli fəlsəfəsi ilə səsləşir:
Xəstə könül, sürün dost irahına,
İslam sərdarına, din pənahına.
Ələsgər yön çevir şahlar şahına,
Yapış ətəyindən şikayət eylə (10, 74).
İstər Aşıq Ələsgər, istərsə də Seyyid Əzim Şirvani məhz
Azərbaycan təsəvvüfünün layiqli daşıyıcıları idilər. Fəqət burada
bir incə məqam ondan ibarətdir ki, Aşıq Ələsgərdən fərqli olaraq,
Seyyid Əzim Şirvanini elmi-nəzəri baxımdan “mütəsəvvüf”
270
adlandırmaq olar. Çünki, onun yaradıcılığı məqsədli şəkildə
təsəvvüfə xidmət etmişdir. Sadəcə olaraq, onun yaşadığı mühit
və zaman onun bir övliya, qütb, mürşid kimi digər ruhani
fəaliyyətlərlə sistemli şəkildə məşğul olmasına imkan verməmiş-
dir. Buna baxmayaraq, cəsarətlə söyləyə bilərik ki, Seyyid Əzim
Şirvani gerçək bir Azərbaycan-Türk mütəsəvvüfüdür.
Bizim gəldiyimiz qənaətə görə, Aşıq Ələsgər divan şairi
olsaydı, çox güman ki, təpədən-dırnağa qədər mütəsəvvüf şair
olardı. Məsələ burasındadır ki, divan ədəbiyyatı öz forması və
məzmunu etibarilə missioner bir ədəbiyyat hesab olunmalıdır və
ürfani dünyagörüşün, təsəvvüf gerçəklərinin ünvanlı təmsilçisi-
dir.
Aşıq Ələsgər yazır:
İnsan payız ölə, yazda dirilə,
Zimistanda boranqarı çəkməyə (10, 57).
Buradakı “insan payız ölə, yazda dirilə” ifadəsi çox
diqqətimizi çəkdi. Gəldiyimiz qənaətə görə bu, İslamda və təsəv-
vüfün özündə ziddiyyətli şəkildə qəbul edilən tənasüxə işarədir.
Tənasüx ruhların bədəndən-bədənə təbdili, keçidi anlamındadır.
Bu məsələyə Seyyid Əzim Şirvanidə daha aydın şəkildə rast
gəlirik:
Seyyid, neçə yol gəlmiş idim mülki-cahanə,
Səd şükr tapıb surəti-insan genə gəldim (90, 366).
Bu qəzəl tamamilə təbdili-ruh və hülul nəzəriyyəsinin bədii
inikasıdır. Seyyid Əzimin divanında bəlkə bu, yeganə qəzəldir ki,
heç bir təfsir və yozumla ondakı fikirlərə şəriət və ehkam baxı-
mından haqq qazandırmaq mümkün deyil. Yaxud da
271
Ol qaşı Zülfüqar vuran zəxmi-mühlikin,
Cibril tək hənuz əsəri şəhpərimdədir... (90, 212).
Seyyid Əzim də eynilə Aşıq Ələsgər kimi, hülul fəlsəfəsinə
dayanaraq, özünün “Ələst” aləmində Cənabi-Cəbrayıl, bu dün-
yada isə insan şəklində olduğunu bəyan edir.
İstər Aşıq Ələsgərdə, istərsə də Seyyid Əzim Şirvanidə
tədqiq etdiyimiz təsəvvüf dünyagörüşü İslamiyyətdən kənar bir
hadisə deyil. Sufiləri araşdırmaq üçün birinci növbədə İslamın
tarixinə və fəlsəfəsinə dərindən bələd olmaq lazımdır. Onu da
qeyd edək ki, bu məsələdə fəlsəfə tarixdən daha əhəmiyyətlidir.
Tarixdə yanlışlıqlar, həqiqi mahiyyəti təhrif olunmuş mənbələr
ola bilər və bu təbiidir. Lakin fəlsəfə, ilk növbədə, məntiq elminə
söykəndiyi üçün insan düşüncəsini, fərdi təfəkkür keyfiyyətlərini
aktiv hala gətirir. Lakin, özəlliklə təsəvvüflə bağlı İslam
tarixində elə mənbələr vardır ki, onlar çox zaman gizlədilmiş
məsələləri, tarixi hadisələri əks etdirir. Məsələn, təsəvvüf tari-
xinin tanınmış nümayəndələrindən olan (haqqında bir az əvvəl də
bəhs etdiyimiz) Sərrac Tusi “Əl-Lümə” əsərinin 1ci babında
yazır:
“1. “Biz əvvəllər bu adı eşitməmişik, bu, yeni addır”, –
deyənlərə cavab. Biri soruşur: “Biz Peyğəmbərimizin əshabə-
lərinə sufi deyildiyini eşitməmişik. Biz ancaq abid, zahid,
səyyah, fəqir adlarını bilirik. Peyğəmbər əshabələrindən heç
birinə sufi deməyiblər.”
Allah bilən yaxşıdır. Biz deyirik: Peyğəmbərlə söhbət et-
mək və onun söhbətlərində iştirak etmək xüsusi hörmətdir.
Onlar üçün dost adından daha şərəfli ad yoxdur. Bu,
peyğəmbərə də şərəf və hörmətdir. Görmürsənmi, zahid,
272
abid, mütəvəkkil, fəqir, razılar, sabirlər və sairdirlər? Onlar
nail olduqlarının hamısına Peyğəmbərlə söhbətin bərəkəti
sayəsində çatıblar. Onlar halların ən ucası olan söhbətə aid
edilirlər, çünki halların ən şərəflisi olan söhbətdən başqa bir
fəzilətlə fərqləndirilə bilməzlər.
Bəziləri: “Bu, bağdadlıların uydurduğu addır,” –
deyirlər. Bu da mümkün deyil, çünki, Həsən Bəsrinin
zamanında bu ad artıq tanınırdı. Həsən əshabələrdən bəziləri
ilə görüşmüşdür. Onun belə dediyi rəvayət edilir: “Kəbəni
tavaf edən bir sufi gördüm, ona bir şey vermək istədim,
almadı. Dedi: “Mənim dörd dirhəmim (Bunu dörd səmavi
kitab kimi yozanlar da var) var, məndəki mənə bəsdir.”
Sufiyan Sərvinin isə belə dediyi nəql edilir: “Əbu Həşim Sufi
olmasaydı, mən riyanı dəqiqliklə tanımazdım.” “Məkkə
xəbərləri” kitabında Məhəmməd b. İshaq b. Yəsardan və
başqalarından belə bir rəvayət edilir: “İslamdan qabaq
Məkkə boş idi. Hətta Beyti (Kəbəni) dolanacaq adam belə
yox idi. Uzaq ölkədən bir sufi gələr, Beyti dolanar, gedərdi.”
Əgər bu, düzdürsə, bu onu göstərir ki, İslamdan qabaq bu ad
tanınırdı və o, fəzilətli, saleh şəxsə verilirdi” (99, 95).
Bu deyilənlərdə çoxlu, maraqlı cəhətlər var. Ən diqqətçəkən
məqam isə İslamdan qabaq da sufilərin, sufi anlayışının mövcud
olmasıdır. Təsəvvüf tarixi baxımından Sərrac Tusinin əsəri
etibarlı mənbədir. Üstəlik burada Tusi təsəvvüfə İslamdan kənar,
hətta küfr elementi kimi baxanlara cavab verir.
Bu deyilənlər onu göstərir ki, Azərbaycan mütəsəvvüfləri
ümumşərq ürfan ənənəsindən gələn silsilənin davamçıları olaraq
həm klassik, həm də şifahi xalq ədəbiyyatı sahəsindəki ədəbi
273
nailiyyətlərində vahid dünyagörüşün bir parçasını əks etdirmişlər.
Azərbaycan təsəvvüf ədəbiyyatını məhz bu yöndən təhlil etmək
lazımdır.
Nümunələrdən də göründüyü kimi, ürfan əhlinin dinə, pey-
ğəmbərliyə, ilahiyyata münasibəti fərqli və özünəməxsusdur.
Yuxarıdakı fikirlərə əsasən vurğulamaq istərdik ki, bir ürfan
əhli olaraq Aşıq Ələsgər Allah və Peyğəmbərinin, son kitaba
olan məhəbbətinin içində, yəni gerçək İslamın üfüqündə aşiqanə
məqama yetişir. İslamiyyət bir müstəvi olaraq, arifləri nə qədər
uzaqlara və məchullara aparıb çıxarsa da, ürfan və təsəvvüf nəin-
ki küfrə və şirkə dönüşmür, hətta şəriətin və zöhdün binasını
möhkəmləndirərək, dini riyadan, irticadan və ixtilafdan xilas edir.
Beləliklə, biz ustad Aşıq Ələsgərin ürfani, mütəsəvvüfanə
fikirlərinin klassik ədəbiyyat nümunələri ilə paralel şəkildə necə
səsləşdiyinə nəzər saldıq. Bu araşdırma, yuxarıda da qeyd etdiyi-
miz kimi, müəyyən məqamlarda subyektiv görünə bilər. Çünki,
alışılmış elmi-metodoloji yanaşma tərzləri ilə ürfan və təsəvvüf
barədəki alışılmamış baxış tərzi təbii olaraq, bəzən üstüstə düş-
məyə bilər. Lakin, çağdaş dünyanın bilimsəl axtarışlar yolundakı
nailiyyətləri bu yöndə bizə də ümid və cəsarət verməkdədir.
Aşıq Ələsgər kimi öz xalqının əbədi iftixarı olan mütəfək-
kirlərin şeir və sənət dünyası əlbəttə ki, birtərəfli, subyektiv araş-
dırıla bilməz. Bu fikir, ilk növbədə, elə bizim təsəvvüf fəlsəfəsi
ilə paralel apardığımız araşdırmalara şamil edilməlidir. Zira Aşıq
Ələsgər bir el şairi, xalqın bütün təbəqələrinin ruhani, mənəvi
ehtiyaclarını qarşılaya bilən hərtərəfli və mükəmməl bir ozandır.
Eləcə də bu böyük ustadın geniş dünyasının ayrılmaz və mühüm
bir parçası da ürfan və təsəvvüfdür ki, biz də məhz bu sahəyə
ağırlıq verərək, müəyyən mətləblərə aydınlıq gətirmək istədik.
274
IV FƏSİL
BƏZİ XALQ DASTANLARINDA
ÜRFAN VƏ TƏSƏVVÜF ELEMENTLƏRİ
Azərbaycan milli mənəviyyatının ən mühüm atributlarından
biri də şifahi xalq yaradıcılığının dastan, nağıl, bayatı və digər
qollarıdır. Azərbaycan şifahi xalq yaradıcılığı həm çoxəsrlik ənə-
nəyə, həm də zəngin bədii-estetik keyfiyyətlərə malikdir. Öz
tarixi, milli dəyərləri, fəlsəfi mahiyyəti ilə bəşər düşüncəsində
özünəməxsus məfkurə cığırı açan Azərbaycan gerçəkliyi
əsrlərdir ki, paklığını və monolitliyini qoruyub saxlaya bilmişdir.
Bunun əsas səbəbi, bizim fikrimizcə, bu günə qədər mahiyyətinə
kifayət qədər varılmamış metafizik-ruhani keyfiyyətlərdir. İstər
mifoloji, istərsə də dini-mistik mətnlərdə insan hürriyyəti, hər
zaman qüdsiyyətə can atan, görünməz müqəddəsliklərə kəskin
meyl edən qəhrəmanlar silsiləsi göz önündə canlanır. Məhəbbət,
qəhramanlıq, məişət və sairə kimi səciyyələnən dastanlar əslində
mahiyyət etibarilə xalqın mənəvi, ruhi ehtiyaclarından törənən
bədii-estetik hadisələr toplusudur. Bu fikir mahiyyət və şəkil
olaraq miflərə və nağıllara da şamil edilə bilər. Bizim əsas
tədqiqat obyektimiz isə xalq məfkurəsində ən qədim dövrlərdən
bəri formalaşan ruhaniyyət və ilahi rabitə sistemidir. Bu mövzu
bu günə qədər, məlum səbəblər ücbatından geniş tədqiqatdan
kənarda qalmışdır. Uzun illərdən bəri Azərbaycanda aparılan
elmi-ateizm təbliğatı bu sahəyə də təsirsiz ötüşməmişdir.
Dastanlar, miflər, nağıllar və digər xalq yaradıcılığı janrları
birtərəfli araşdırılmış, folklor və digər mətnlərə mənasız sinfilik,
bəsit və səviyyəsiz xəlqilik kimi qavramlar yüklənmişdir. Bəzi
275
hallarda isə hətta dastan mətnlərindən müxtəlif hissələr çıxarıl-
mış, din, mövhumat, xurafat adı altında süjetlərin əsl mahiyyəti
və hədəfi sapdırılmışdır.
Bir qədər subyektiv görünsə də bunu söyləmək istərdik ki,
bizim gəldiyimiz qənaətə görə, Azərbaycan şifahi xalq
yaradıcılığının demək olar ki, bütün janrlarının bətnində, iç
mahiyyətində güclü təsəvvüf meylləri yatır. Bizim işlətdiyimiz
«təsəvvüf» kəlməsi burada həm İslamdan sonrakı təriqət qavram-
larına, həm də İslam dininin zühuruna qədərki Azərbaycan-Türk
milli-mənəvi dəyərlərində ehtiva olunan Tanrı sevgisi və bu
anlamın yaratdığı qovuşma istəyinə-vəhdətə şamil edilir. Biz
təsəvvüfün hələ İslamaqədərki təfəkkür modeli olduğu barədə
əvvəlki hissələrdə bəhs etmişdik. Ancaq həmin İslamın düşüncə-
mizdəki İslami anlayışdan uzaq olduğunu da qeyd etmişdik.
Müxtəlif mənbələrə və məntiqi dəlillərə söykənərək, bir daha
xatırlatmaq istərdik ki, ehkam, şəriət, eyni zamanda dünyəvi
çərçivələrdən baxdıqda İslamın zühuru tarixin bir dönəmində baş
verən real hadisədir. Lakin «Qurani-Kərim»in batini mənaların-
dan gələn və artıq elmi-nəzəri düşüncələrə sirayət etmiş urfani
görüşlərə əsasən, İslami həqiqətlər nəinki dinlərin, hətta insanlıq
tarixinin də öncəsinə gedib çıxır. Məsələn, «Qurani-Kərim»in
«Əraf» surəsinin 172ci ayəsindəki «Ələst günündə, «sizin Rəb-
biniz mənəmmi?» (sualına) «bəli, (biz buna) şahidik, dediniz»
ayəsi «Ələst günü» adlandırılan «lahut»-ruhlar aləminə və həmin
dövrdəki hadisələrə işarə edir. Bu məsələnin nə dərəcədə real bir
məfhum olduğu başqa bir mövzunun söhbətidir. Buradakı diqqət
edilməsi gərəkən əsas nöqtə inanc sistemindəki fərqli və daha
dərin mətləblərin mövcudluğudur. Əlbəttə, bütün mərhələlərdə
276
din bir inanc sistemidir. Lakin bu inanca fərqli prizmalandan
yanaşılması insanların və insan cəmiyyətlərinin əqli və ruhani
səviyyəsindən asılıdır. Bu səviyyə isə həm elmi, həm ictimai,
həm də sosial mətləbləri özündə ehtiva edir.
Bizim fikrimizcə, dini bilgilər parçalanmır, sadəcə inkişaf
edir. Yəni, konkret olaraq, elmi-nəzəri İslamın bətnindəki dina-
mika, zahiri deformasiya onun həm zaman, həm də məkan baxı-
mından mərhələli inkişafının göstəriciləridir.
Qeyd etdiyimiz kimi, din həm də çox güclü bir ictimai-
sosial hadisədir. Təbii ki, bu reallıq əsrlər boyu insanlıq şuurunda
çox mühüm və əvəzedilməz yer tutmuşdur. Həmin qaçılmaz
gerçəklik bu gün də öz davamiyyətini sürdürməkdədir. Tarixin
müxtəlif dövrlərində yaranan miflər, dastanlar, nağıllar,
bayatılar, atalar sözləri və digər şifahi xalq yaradıcılığı inciləri
heç şübhəsiz ki, ruhani-mistik keyfiyyətlərdən xali deyildir.
Qeyd etdiyimiz kimi, hər bir xalqın, millətin, yaxud da müxtəlif
areallarda məskunlaşmiş insan topluluqlarının əqli-mənəvi, bə-
dii-estetik dəyərləri o çevrələrin idrak və məfkurə ölçülərinə bağ-
lıdır. Gəldiyimiz qənaətlərə görə isə, bu ölçülərin mayasında
gözəlliyə və müqəddəsliyə meyl dayanır. Əks təqdirdə gündəlik
məişəti, həyat qayğılarını, dövlətləri, müharibələri və bütün
bunların dərin yer açdığı, ehtiyacdan və nəfsdən doğan insani
şuuru bir tərəfə buraxaraq, bu şuura mənəvi idrak, ruhani zəka
əlavə edərək, estetik kateqoriyalarla bədii incilər yaratmağa heç
bir lüzum qalmazdı. Yəni, daha konkret ifadə etsək, insan oğlu
hər zaman görünməz müqəddəsliyə meyl etmişdir. Bizdən əvvəl-
ki (xüsusilə də son yüz il ərzində fəaliyyət göstərmiş) alim və
təlqiqatçıların gəldikləri qənaət bundan ibarət olmuşdur ki,
277
insanın qeybdəki hansısa müqəddəslik axtarışı onun təbiəti dərk
etməməsindən, ondan qorxmasından, elmi idrakının mövcud
olmamasından irəli gəlmişdir. Bu fikir heç şübhəsiz ki, elmi
ateizm sturukturunun doğurduğu keyfiyyətlərdən biridir. Təkcə
əski Sovetlər Birliyinin deyil, ümumiyyətlə materialist fəlsəfənin
avanqard dünya elmində yaratdığı elm və din ayrılığı eyni
zamanda müxtəlif xalqların şifahi yaradıcılıqlarının tədqiqinə də
təsirsiz ötüşməmiş, onlara qarşı birtərəfli yanaşmaya səbəb
olmuşdur. Yəni əslində «elmi yanaşma» deyilən metod elmdəki
diferensiallaşma nəticəsində metafizik-ruhani məcradan uzaqla-
şaraq, sırf materialist düşünsə tərzi ortaya çıxarmışdır. Əsas
problem də elə həmin elm və din ayrılığındadır. Ruhani informa-
siyaların əqli məntiqdən uzaqlaşdırılaraq, onların din, xurafat,
mövhumat adı altında qeyri-elmi və qeyri-ciddi nəsnələr olaraq
qəbul etdirilməsi təbii olaraq insan məfkurəsinin şifahi şəkildə
yaratdığı bədii-estetik nümunələrin mayasında yatan ilahi
rabitəni pərdələmişdir.
Ruhani informasiyaların elmi məntiqdən uzaqlaşmasının bir
əsas səbəbini də fundamental dini bilgilərin öz forma və
metodunda axtarmaq lazımdır. Yəni, bu gün göz önündə olan din
anlayışı əslində elə iddialı mövhumatdan, qeyri-səmimi ehkam
və şəriətdən başqa bir şey deyildir. Dini bilgilər inkişaf edib elmi
şəkil almalıdır deyə, düşünmək də kökündən yanlışdır. Yəni,
şəriət və qanunlardan, müjdə və qorxudan ibarət olan din elə bu
şəkildə olmalıdır. Bizim tədqiqatımızın əsas obyekti də elə
bundan ibarətbir ki, ürfan və təsəvvüf kimi elmi-nəzəri bilgilər
sisteminin vasitəsilə bədii insan şuurunun yaratdığı əsərləri
tədqiq edə bilək. Bu baxımdan araşdırdığımız mövzulara
278
münasibətdə fundamental dini bilgilərlə ürfani, sufiyanə bilgiləri
bir-birindən ayıra bilmək çox vacibdir. Yalnız bu vasitə ilə dini
informasiyalar kimi tədqiq oluna bilməyən ruhani mətnləri
düzgün, həqiqətə yaxın bir şəkildə araşdırmaq mümkündür.
Ruhani mətnlər dedikdə həm zahiri şəkildə, həm də batini
formalarda çox zaman mövcud nümünənin qayəsini, hədəfini
təşkil edən mətləbləri nəzərdə tuturuq. Klassik ədəbiyyatda, eyni
zamanda aşıq yaradıcılığında əvvəlki bəhslərdə də araşdırdığımız
istilahlar, rəmzlər sistemi şifahi xalq yaradıcılığının ən müxtəlif
janrlarına da aid edilə bilər. Əslində isə, xüsusilə dastan
yaradıcılığında ürfani simvolika söz və istilahlardan çıxaraq,
məzmun və süjet xəttində özünü göstərmişdir. Məsələn, klassik
yazılı ürfan ədəbiyyatındakı məşhur ürfani rəmzlər bədii
nümünələrin məzmun və formasını müəyyən etsə də divan
ədəbiyyatının şəklinə uyğun olaraq, nisbətən dar çərçivədə və
bəlli qəliblər içərisində işlənmişdir. Yəni, divan ədəbiyyatının
yaranış və hədəfindəki sistemli «mərifət» müəyyən qədər dini-
fəlsəfi basqılar altında idi. Bu basqılar yuxarı-kənar dairələrdən
çox, həmin müəlliflərin öz iç dünyalarında formalaşmış təriqət və
ürfan məktəblərinin təsirindən yaranırdı. Biz daha öncə də
vurğulamışdıq ki, Yaxın və Orta Şərqin demək olar ki, bütün
mütəsəvvüf şair və alimləri müəyyən ürfani çevrəyə sahib
olmuşlar. Bu, onların konkret təriqət mühiti içərisində olmasalar
da mütləq şəkildə zamanın hansısa övliyasının, mürşidinin,
hansısa təriqət pirinin varlığına münasibətdə ehtiramın, məhəb-
bətin və hətta itaətin yaratdığı çərçivə və qanunlara biganə olma-
malarının göstəricisi idi.
279
Şifahi xalq yaradıcılığı nümunələrində isə vəziyyət başqa
cür idi. Divan ədəbiyyatındakı ürfani ənənə nə qədər dinlər
öncəsi, ümumbəşəri fəlsəfi təmayüllərə söykənsə də hər halda
forma və müəyyən qədər də məzmun etibarilə islami idi. Bu
keyfiyyət o əsərlərin real tarixi hadisə və şəxsiyyətlərin fonunda
intişar tapmasına gətirib çıxarırdı. Peyğəmbərlərin, dini liderlə-
rin, övliya və mürşidlərin şəxsiyyəti, qissəsi zahirən müəyyən qə-
dər şişirdilsə də bu mənzumə və nəsr əsərləri, qeyd etdiyimiz
kimi, əsasən tarixi gerçəkliklərə söykənirdi. Dastan və rəvayət-
lərdə isə çox zaman mifik və əfsanəvi şəkildə olan obraz və
hadisələr isə mahiyyət etibarilə qüdsal hədəflərə və gözəllik
prinsiplərinə söykənsələr də daha azad məfkurəyə malik idilər.
Əslində elə bu azadlıq şifahi xalq yaradıcılığındakı təsəvvüf
meyllərinin daha geniş intişar tapmasına şərait yaradırdı. Xalq
məfkurəsi, xalq zövqü mühafizəkar mənbələrdən qidalanmırdı.
Biz bu əqidədəyik ki, xalq dastanları, rəvayətlər, atalar sözləri və
başqa şifahi yaradıcılıq nümunələri də müəyyən informasiya
daşıyıcıları tərəfindən ötürülmüş və yönlərdirilmişdir. Biz daha
öncə Xoca Əhməd Yəsəvi və onun «Divani-Hikmət»indən bəhs
edərkən, bu məsələyə toxunmuşduq. Əhməd Yəsəvi bir İslamsufi
övliyası olaraq, Xorasan təsəvvüf məktəbinin nümayəndəsi olsa
da «Türküstan piri» adlandırılırdı. Bu ünvan ona sadə xalqla
bacarıqlı ünsiyyətinin, geniş kütlələr arasındakı övliyalıq məqa-
mının nəticəsi olaraq verilmişdi. Şərq xalqları arasında yüzlərlə,
minlərlə Əhməd Yəsəvilər mövcud idi ki, həmin övliya məqamlı
seçilmişlər xalqın həm bədii, həm də ictimai şuurunun istiqamət-
ləndirilməsində əvəzedilməz rol oynayırdılar. Əgər tarixdəki
peyğəmbərlərin ilahi rabitə vasitəsilə yaratdıqları dinlər bir
280
doktrina halında mövcud idisə, övliya və irşad sahiblərinin
yaratdıqları ürfani mühit isə daha çox insani iradəyə və ruhani
təkamülə söykənirdi. Bir daha vurğulayaq ki, biz burada din
dedikdə qanunlar və ehkamlar səviyyəsində varlığını sürdürən
şəriəti nəzərdə tuturuq. Əvvəldə də qeyd etdiyimiz kimi, vilayət
məktəbindən yetişən övliyalar, pirlər, təsəvvüf mürşidləri  din
böyüklərindən, uzun əsrlər boyu çoxsaylı dövlətlərin tərkibində
nüfuz, hökm və fitva sahibləri olan üləma və ruhanilərdən fərqli
olaraq, təktək insanları və toplumu tabeçiliyində yox, cazibəsində
saxlayırdılar. Məhz elə buradan da bəndəliik və aşiqlik ayrılığı
kimi səciyyələnən şəriət və təriqət parçalanması başlayır. Əgər
diqqət edilərsə, baradakı bəndəlik və aşiqlik insana deyil, birbaşa
Allaha münasibətdə intişar tapan ünvanlardır. Yəni, Allahın
bəndələri və Allahın aşiqləri kimi əqidə formatlarına girən
fərdlər və topluluqlar öz dünyagörüşlərini yaşadır və təbliğ
edirdilər.
Əvvəlki bəhslərdə də qeyd etdtiyimiz kimi, təriqət-təkyə
məktəblərindən fərqli olaraq, mərifət-ürfan cərəyanları xalqın
içinə nüfuz edirdilər. Beləliklə də övliya və pirlərin topluma
müdaxiləsi nəticəsində xalq təsəvvüfü yarandı. Gəldiyimiz
nəticələrə əsasən, məhz xalq təsəvvüfü təkyə, xanəgah, zaviyə
mühitləri ilə səciyyələnən təriqət mərhələsindən qoparaq, ruhani
təkamülün mərifət qatına qədəm qoydu. «Mərifət» də təsəvvüf
deməkdir. Lakin bu təsəvvüf ümumi anlamdadır. Ayrıca olaraq
təsəvvüf sufilik, yəni təriqət mənasındadır. Qeyd etdiyimiz kimi,
mərifət isə təriqətdən, sufilikdən ayrılan, qapalı təkyə mühitindən
qopan və geniş kütlələr arasında böyük nüfuz sahibi olan
övliyalıq, pirlik məktəbidir.
281
Bu izahlardan göründüyü kimi, kütlə içinə nüfuz edən
ruhani müdaxilə xalqın bədii-estetik şuurunu da formalaşdırırdı.
Uzun müddət tədqiqatdan və ümumiyyətlə diqqətdən kənarda
qalmış şifahi xalq yaradıcılğının məhz bu keyfiyyəti bizə imkan
verir ki, dastan, mif, nağıl qəhrəmanlarının seçilmiş müqəd-
dəslərlə, kəramət sahibləri ilə gizli əlaqələri barədə düşünək. Biz
az subyektiv də görünsə, qeyd etmək istərdik ki, bəlkə də bu
qəhrəmanlar həmin övliya və seçilmişlərin müəyyən anlamda
transformasiya olunmuş şəklidir. «Kitabi-Dədə Qorqud», «Ko-
roğlu», «Əsli və Kərəm», «Abbas və Gulgəz» və çoxlu sayda
şifahi xalq yaradıcılığı incilərinin bətnində, sətiraltı qatlarında
heç şübhəsiz ki, müdhiş bir ilahi cazibə yatır. Bu məsələ müəy-
yən qədər elmi mübahisə yaratsa da hər halda təlqiqata cəlb
olunması vacib olan mövzudur. Bizim düşüncəmizə görə, bu tip
tədqiqatlar üçün vacib olan ən ümdə məsələ fərqli elmi metodun
yaradılması və ümumiyyətlə, məsələlərə baxış tərzinin dəyişdiril-
məsidir. Bir daha qeyd edək ki, bu fikir təkcə əski Sovet elmi
metodologiyasına aid deyil. Eyni  zamanda çağdaş dünya el-
mində də belə bir boşluq mövcuddur. Yuxarıda vurğuladığımız
kimi, elmi-praktik çevrələrdə ruhani bilgilərin dini inanc sistemi
olaraq kompleks şəkildə elmi tədqiqatdan kənarda qalması
müxtəlif xalqların şifahi yaradıcılıq məfkürəsində əsas atributlar-
dan sayılan ilahiyyata münasibətdə də birtərəfri yanaşma tərzi
formalaşdırmışdır. Belə olan təqdirdə inanc sisteminin hər zaman
şüuraltı da olsa mövcud olan müasirliyinə və praktik əhəmiy-
yətinə də kölgə düşür. Çünki, ümumxalq məfkurəsindən, dolayısı
ilə kütləvilikdən uzaqlaşaraq, din dinliyində, elm də elmliyində
qalır. Nəticədə isə kompleks elmi araşdırmalar öz yerini ilkin,
282
metafizik başlanğıcını itirən differensiallaşmış elmi nailiyyətlərə
vermiş olur.
Şifahi xalq yaradıcılığı nümunələrindəki, özəlliklə dastan,
mif və nağıllardakı süjet xətləri ağız ədəbiyyatı nümünələri
olduqları üçün təbii olaraq, müəyyən deformasiyalara məruz qal-
mışdır. Bu, onların tədqiqatı baxımından çox mühüm faktordur.
Çünki, bədii nümunənin ilkin variantı ilə zaman-zaman dəyişik-
liklərə uğrayaraq bu günümüzə qədər gəlib çıxan variantı ara-
sında həm forma, həm də daha çox məzmun baxımından dərin
məna dəyişiklikləri mövcuddur. Bu isə onların düzgün tədqiqa-
tına istər-istəməz mane olur (biz «düzgün tədqiqat» dedikdə,
əlbəttə ki, yuxarıda bəhs etdiyimiz yeni elmi metodologiyanı
nəzərdə tuturuq). Azərbaycan şifahi xalq yaradıcılığının ən geniş
yayılmış və mükəmməl qollarından olan dastan janrında biz
təsəvvüf və ürfan məsələlərinə daha çox rast gəlirik. Bu da
təbiidir. Çünki, Azərbaycan xalq dasianları əsasən aşıq yara-
dıcılığı vasitəsilə öz mövcudiyyətini sürdürə bilmişdir. Aşıq
yaradıcılığının təsəvvüflə və ürfanla bağlılığını isə biz keçən
abzaslarda geniş izah etmişdik. Bizim gəldiyimiz qənaətə görə,
dastan yaradıcılığındakı sufiyanə mahiyyətin qorunub saxlanma-
sının əsas səbəbi dastanların məhz aşığın, sazın cazibəsində var
olmasındadır. Yəni, aşıq-aşiq bir təsəvvüf ərbabı olaraq, yaşadıb
təbliğ etdiyi dastanda əslində öz dünyagörüşünü sürdürürdü. Bir
trans, hal vasitəsi olan sazin müşaiyəti ilə dastan süjetindənki
qəhrəman öz şəxsi, məişət duyğularından çox, qüdsal, batini
rabitəni vəsf edirdi. Məcnun da Kərəm də Abbas da Qurban da
əslində Tanrı aşiqləri, Haq carçıları idilər. Məcnun üçün Leyli,
Kərəm üçün Əsli, Abbas üçün Gülgəz, Qurban üçün Pəri xoş bir
283
bəhanə idi. Bu tip qiyaslamalara klassik ədəbiyyatda daha çox
rast gəlinir. Məlumdur ki, Şərq klassikası başdanayağa ürfani-
mütəsəvvüfanə təmayüllərlə formalaşmışdır. Bu mənada xüsusilə
klassık təhkiyə (burada təkyə ədəbiyyatı deyil, məhz hekayə,
dastan anlamına gələn təhkiyə ədəbiyyatından söz gedir) ədə-
biyyatındakı obraz və süjetlər rəmzi (bəzən də tam açıq) şəkildə
ilahi vəhdət hədəfinə doğru dinamik şəkildə inkişaf edir. Bu
mənəvi keyfiyyət dastan yaradıcılığında bir qədər dəyişilmiş və
dağınıq şəkildədir. Bunun da əsas səbəbi yuxarıda qeyd etdiyimiz
kimi, şifahi xalq yaradıcılığı nümunələrinin, o cümlədən də
dastan janrının geniş bir zaman məsafəsi içərisində uğradığı
deyormasiyadır. Dastan yaradıcılığındakı ürfani hədəflərin qeyri-
dəqiqliyinin və dağınıqlığının bir mühüm səbəbi də onların
xəlqiliyidir. Yəni, klassik yazılı ədəbiyyatdakı məzmun və mət-
ləblər daha ütülü, daha sərrastdır. Əvvəla, onlar bəlli müəlliflərin
kamalının bəhrəsi olmuşdur, ikincisi də həmin müəlliflər,
əvvəldə də izah etdiymitz kimi, sırf ürfan əhli, təsəvvüf ərbabı
olmuşlar.
Klassik təhkiyə janrından şifahi xalq yaradıcılığı nümunələ-
rinə transfer olunan dastan və rəvayətlər əsas məzmun və süjet
prinsiplərini qoruyub saxlasalar da dəyişilən obraz və hadisələr
onların məna hədəflərinə də təsir etmişdir. Məsələn, klassik Şərq
poeziyasındakı «Leyli və Məcnun» təhkiyəsi xalq dastançılığı
modelində fərqli, xəlqi, bir qədər də bəsit şəkildə mövcuddur.
Biz xalq yaradıcılığının müxtəlif janrlarında təsəvvüf
elementlərinə rast gəlirik. Qeyd etdiyimiz kimi, ürfani qaynaqlar
xüsusilə də Azərbaycan-Türk xalq təfəkküründə, onun formalaş-
masında həddindən artıq önəmli yerə sahiblir. Əskidən bəri Türk
284
övliyaları xalqın atası, babası olaraq anılmış, onların sözləri ata
sözü, baba sözü kimi qan yaddaşına həkk olunmuşdur. Biz çoxlu
sayda atalar sözü, deyimlər tanıyırıq ki, onların məzmunu və
qaynağı sadə insan təfəkkürünün məhsulu ola bilməz. Bizim zən-
nimizcə, həmin atalar, babalar elə xalqın övliyaları, pirləridir.
Məlum səbəblər ucbatından xüsusilə də Azərbaycan ədəbiyyat-
şünaslığında və folklorşünaslığında bu məsələ də ətraflı tədqiq
olunmamışdır. Atalar, babalar bir el ağsaqqalı, aqil, dünya-
görmüş şəxslər kimi təqdim olunsa da onların belə demək müm-
künsə, övliyalığı,  pirliyi gizlədilmişdir. Bu cür yanaşma tərzinin
qayəsi, mahiyyəti məlum idi; övliyalığın mütləq başlan-ğıcı
peyğəmbərlik, səmavi kitablar, nəticədə Allah dərgahı olduğu
üçün, pirlikdən, mürşidlikdən gələn atalıq, babalıq anlayışı yalnız
bir el ağsaqqallığı, aqillik kimi təqdim olunurdu. Əlbəttə ki,
aqillik də ağsaqallıq da yüksək mənəvi keyfiyyətləri olan milli
dəyərlərdir. Fəqət unutmaq olmaz ki, bu məsələ uzun illər boyu
ruhi-mənəvi görüşlərin, qüdsal inancların yerinə istifadə olunmaq
üçün ortaya atılmışdır. Bu keyfiyyət əsas etibarilə sovetlər dövrü
elmi mühitində daha çox qabarmışdır. Elmi ateizm fəlsəfəsinin
izindən gedən alimlər silsiləsi bu gün də həmin baxış tərzindən
əl çəkə bilməmişlər. Lakin unutmaq olmaz ki, bu, o qədər də
asan başa gələ bilən bir məsələ deyil. Yəni, elmi ateizm bütöv bir
nəzəri-fəlsəfi metod idi. Bu metoddan uzaqlaşmaq üçün uzun
illər boyu formalaşmış elmi bazanı kökundən dəyişmək lazımdır
ki, bu da qısa bir vaxt ərzində gersəkləşə bilən bir şey deyil.
Alim təfəkkürü sürətli keçidlər, inqilablar, qısa müddət ərzində
dəyişilən ictimai formasiyalara bənzəməz. Alim kütlə psixologi-
yasına sahib olmadığı üçün onun beyni də uzun müddət ərzində
285
aldığı təhsil və tərbiyədən asanlıqla qurtula bilməz. Bu mənada
məsələlərə bizim yanaşma tərzimiz təbii olaraq kəskin mübahi-
sələr doğurmalıdır. Lakin çağdaş dünya elmi istər-istəməz
materialist və idealist dünyagörüşləri  arasındakı  təməl
ziddiyyətlərə son qoymaq üzrədir. Bu da o deməkdir ki, idealist
fəlsəfə damğası altında elmi məntiqdən uzaq tutulan dini-mistik,
ruhani bilgilər nəzəri tədqiqatlara cəlb olunur. Həqiqətən də
müasir elmi kəşflər — demək olar ki, elmin bütün sahələrində —
metafizik bilgilərlə silahlanaraq, ilahiyyatın material aləmlə
əlaqəsini sübuta yetirməkdədir.
Bu deyilənlərdən belə bir nəticə çıxarmaq olar ki, üzərində
tədqiqat apardığımız klassik ədəbiyyat və şifahi xalq yaradıcılığı
nümunələrindəki ürfan və təsəvvüf elementləri yeni elmi
metodlarla araşdırılması vacib olan məsələdir. Azərbaycan şifahi
xalq yaradıcılığındakı zəngin bədii-estetik ənənə heç şübhəsiz ki,
ruhani, mütəsəvvüfanə elementlərdən xali deyildir. Bizim bu
sahədəki tədqiqatımız klassik Şərq təsəvvüfünün elminəzəri
bazasına əsaslanaraq, məhz həmin metodlarla Azərbaycan milli
məfkurəsində özünəməxsus yer tutan ürfan və təsəvvüfün
mahiyyətinin açılmasına xidmət edir.
Yuxarıda verdiyimiz izahlara əsasən, dastan yaradıcılığında
mövcud olan qaranlıq məqamlar demək olar ki, birbaşa ürfani
görüşlərlə bağlıdır. Bir daha vurğulayaq ki, şifahi xalq
yaradıcılığı sahəsindəki tədqiqatlarda məhz bu sahə diqqətdən
kənarda qalmışdır.
İlkin muraciət edəcəyimiz mənbə Türk-İslam mədəniyyə-
tinin ən möhtəşəm abidələrindən biri «Kitabi-Dədə Qorqud»
dastanıdır. Şərqin bu böyük sənət incisi əlbəttə ki, yazılı ədəbi
286
nümunədir. Lakin onun fəlsəfi-etik təsir miqyası o qədər genişdir
ki, onun yazılı nümunə olaraq müəllifinin kimliyi, qələmə alın-
dığı dövr və məkan düşüncələri az məşğul etmişdir. Bu sənət
abidəsinin ən dərin mənəvi-fəlsəfi qatlara nüfuz edən təsir dairəsi
onun məhz ilahi rabitə nümunəsi olaraq paklığı və müqəddəsliyi
qoruyub saxlamasındadır. Təsadüfi deyildir ki, dastanın ilk
mənzuməsi Tanrı vəsfi və İlahi təqdirin təqdimatı ilə başlayır:
«Dədə Qorqud soylamış:
Allah-Allah diməyincə işlər önməz,
Qadir Tənri verməyincə ər bayımaz.
Əzəldən yazılmasa, qul başına qəza gəlməz
Əcəl vədə irməyincə kimsə ölməz. (Kitabi-Dədəm
Qorqud, Bakı, Yeni Nəşrlər Evi, 1999, 704 səh. s.30).
Bu misralar əslində nə mənsurdur, nə də mənzum. Nə qədər
qəribə görünsə də «Kitabi-DədəQorqud»un mətni «nəsri-
müsəcce» olaraq, «Qurani-Kərim»in bədii üslubuna yaxındır.
«Nəsri-müsəcce» ərəb dilindəki «səc» «kəklik» sözündən yarar-
lanaraq, «kəklik oxunuşu» mənasında işlənmişdir. «Nəsri-müsəc-
ce» sözünün sətri tərcümədən əlavə başqa bir mənası da «qafi-
yəli nəsr»dir. Adindan da göründüyü kimi, bu ad həm mənsur,
həm də mənzum formanı bir arada tuta bilən mətnlərə veril-
mişdir. Orijinaldakı «Qurani-Kərim»in mətni məhz qafiyəli
nəsrdir. Ayələrin quruluşu, vəzn və bəhr ardıcıllığı nizamlı şə-
kildə, şeirə bənzər formada olsa da son dərəcə sərbəst geniş və
qəlibsizdir. Dini inanclara görə (və bizim əqidəmizə görə, əsl
həqiqətdə də) «Qurani-Kərim» səmavi kitab olaraq, yerüstü
ağlın, qeyri-bəşər idrakının məhsuludur. Bu müqəddəs kitabın ən
ümdə özəlliklərindən biri də onun möcüzəli dilidir. Həmin dilin
287
özəlliyi isə mənsub olduğu ərəb dilinin həm keçmişdəki, həm də
bugünkü qrammatik qaydalarından fərqli olmasındadır. Yəni,
belə demək mümkünsə, «Quran» ərəbcədir, amma «ərəblər belə
danışmırlar». Bu, bütün özəllikləri ilə xüsusi bir dildir. Əgər
metafizikdini fikirlərə elmi məntiqlə yanaşsaq, xatırlatmaq yerinə
düşərdi ki, bu ayələr vəhydir və bu vəhyləri İslam Peyğəmbərinə
Allah-Təalanın Cəbrəil ismindəki əzəm mələyi ilqa etmişdir. Bir
daha vurğulamaq istərdik ki, hər hansı bir məsələyə münaisibət
həmin məsələyə ilkin yanaşma tərzindən çox asılıdır. Yəni, biz
əgər bu məqamda tutaq ki, səmavi kitabların qeyri-bəşər
idrakının məhsulu olduğu məsələsini ən azından öz beynimizdə
həll etməsək, o zaman həmin məsələnin mahiyyəti barədə
polemika açmağına dəyməz. Bəlkə də yanılırıq, fəqət bizim
fikrimizcə, artıq bu məsələlərin yalnızca bir iman məsələsi
olmaqdan qurtulmaq  zamanı gəlib çatmışdır.
İddialı ehtimallarımıza əsasən, ilahi rabitə elmi-nəzəri izahı
olan məntiqi məfhum və hadisələrdir. Birincisi ona görə ki,
bunlar konkret tarixdir, ikincisi, peyğəmbərlik tarixdə anoloqu
olmayan, saysız insan topluluqlarına nəhayətsiz dərəcədə dərin
mənəvi nüfuz edən, zaman və məkan tanımayan bir gerçəklikdir.
Bu baxımdan ruhani faktorlara baxış tərzi təməlli şəkildə
dəyişməli və inkişaf etməlidir.
Yuxarıdakı məsələyə qayıdaraq, bir daha bəyan etmək
istərdik ki, «Kitabi-Dədə Qorqud»un mətn dili fərqli özəlliklərə
malikdir. Prof. Dəmirçizadə yazır: «Kitabi-Dədə Qorqud»un bizə
məlum olan Drezden nüsxəsinin üstündə «Əla lisani taifeyi-
oğuzan» (yəni «Oğuz tayfalarının dilində») sözləri qeyd
edilmişdir. Buna görə də bu dastanların bir saf tayfa dilində
288
olması haqqında fikir və mülahizə yürüdülmüş və bu dastanların
dilindəki bu və ya digər söz yaxud qrammatik əlamət də məhz
saf «oğuz dili» nöqteyi-nəzərindən yoxlanılmışdır. Həqiqətdə isə
vəziyyət başqa cürdür və «oğuz dili» ifadəsi müəyyən dövrün
şərti anlayışında işlənilmişdir. Yuxarıda qeyd etdiyimiz kimi, bu
kitabın dilində danışan oğuzlar hələ 7, 8 və 9-cu əsrlərdən bəri
əvvəl Orta Asiya-Mavərənnəhrdə köçəri həyat sürən, müxtəlif
tayfalarla o qədər də qarışmamış və nisbətən «saf» qalmış olan
oğuzlar deyildir; bu oğuzlar Qafqaza gəlmiş, həm türk dilli və
başqa dilli yerlilərlə, həm də digər türk dilli tayfalarla qaynayıb-
qarışmaqla öz yeni keyfiyyətilə azərbaycanlıların tərkib hissəsinə
çevrilmiş olan oğuzlardır.
Buna görə də həmin bu «oğuz tayfasının dili» də əvvəlki
oğuz dilindən fərqlənən bir dil olmuşdur; bu dil, əvvəlki oğuz dili
xüsusiyyətlərindən əlavə, daha bir sıra başqa tayfa dil
xüsusiyyətlərinə də malik bir halına düşmüşdü. Çünki oğuz
tayfası da artıq, nəinki digər türk dilli tayfalarla, hətta qismən, M.
Kaşqarinin tamamilə doğru olaraq qeyd etdiyi kimi, farslarla
təmasda olmuş və doğma sözlərinin bəzisinin əvəzinə bu
dillərdən bir çox sözlər alıb işlətməyə başlamışdılar. Buna görə
də bunların dilində əvvəlki saflıq qalmamışdı. Bunların dili
Azərbaycan xalqının tərkib hissəsinə çevrilmiş bir tayfanın
dilidir və bu dil əsrlərdən bəri müxtəlif tayfa və qəbilələrin dil
xüsusiyyətlərilə mübarizə və qaynayıb-qarışma şəraitində qalib
gələn, vahid ümumxalq dili halına düşməkdə olan Azərbaycan
dilinin əsasıdır.» (Dəmirçizadə M, “Kitabi-Dədə Qorqud”
dastanlarının dili, Bakı, Elm, 1999, 139 səh, s.2223) Görkəmli
alimin bu fikirlərini nümunə gətirməkdə məqsədimiz bu əzəmətli
289
dastanın dili barədə ümumi mənzərə yaratmaqdır. Tanınmış
tədqiqatçı dastanın dil xüsusiyyətlərini milli-etnik nöqteyi-nə-
zərdən çox gözəl araşdırmış və əhəmiyyətli nəticələrə gəlib çıx-
mışdır. Bizim tədqiqat sferamıza daxil olan məsələlərdən biri isə
dastanların, o cümlədən möhtəşəm sənət abidəsi olan «Kitabi-
Dədə Qorqud»un dil xüsusiyyətləri və bu xüsusiyyətlərdən çıxış
edərək, aparılan fəlsəfi-nəzəri paralellərdir.
Dastan Qorqud Atanın dilindən nəql olunur. Yuxarıda
apardığımız paralelə əsasən, bu dil müqəddəslik atributlarını
özündə daşıyır. Bizim gəldiyimiz qənaətlərə görə, Qorqud Ata
dindən sonrakı hadisədir; dolayısı ilə Peyğəmbərdən sonrakı
övliyadır. Bu fikri incələməzdən öncə, dastanın girişinə, ilk
sözlərinə bir qədər diqqətlə nəzər salmaq yerinə düşərdi:
«Bismillahir-Rəhmanir-Rəhim!
Rəsul əleyhissəlam zəmanına yaqın Bayat boyından,
Qorqut Ata diyərlər, bir ər qopdı. Oğuzın ol kişi təmam bili-
cisiydi, nə diyərsə, olurdı. Ğaibdən dürlü xəbər söylərdi. Həq
Təala anın könlinə ilham edərdi.» (Kitabi-Dədəm Qorqud,
Bakı, Yeni Nəşrlər Evi, 1999, 704 səh, s.30) İlk nəzəri cəlb edən
məsələ dastanın eynilə «Qurani-Kərim» kimi «bismillah»la
başlamasıdır. Əlbəttə, başqa bir məsələni də qeyd etmək lazımdır
ki, bu tip başlanğıc İslam dininin zühurundan sonra əksər yazılı
mənbələrin əsas atributlarından biri olmuşdur. Əksər alimlərin
qeyd etdikləri kimi, orta çağ Şərq müəlliflərinin əsərlərinin
«bismillah»la başlaması, bizim fikrimizcə, heç də dövrün və
mühitin basqısı altında baş verməmişdir. Bu fikir də elmi
ateizmin və materialist düşüncə tərzinin məhsuludur. Halbuki
həmin müəlliflər kimi Dədə Qorqud da nəinki dinin, ruhaniyyətin
290
basqısı altında olmamış, hətta həmin ruhani çevrənin aparıcı
simalarından olmuşdur.
Yuxarıda qeyd etdik ki, Qorqud Ata böyük ehtimalla İslam
övliyasıdır. Onun övliyalığı məhz Rəsullahın zamanına təsadüf
etmişdir. Əlbəttə, biz «İslam övliyası» dedikdə zaman və məkan
çərçivəsində mövcud olmuş İslam dinini nəzərdə tutmuruq.
Əvvəlki bəhslərdə də izah etmişdik ki, ürfani və təsəvvüfi
anlamda İslam zamanla sərhədlənən bir din yox, xilqət öncəsi
mövcudiyyətə dayanan fəlsəfi gerçəklikdir. Bu mövcudiyyətin
ürfani atributlarını isə biz daha əvvəlki fəsillərdə sadalamışdıq.
Onlardan biri də məlum olduğu üzrə qeyb aləmidir. «Qeyb
aləmi» dedikdə zaman və məkan anlayışının əhəmiyyətini
itirdiyi, məhz «Vilayət» məktəbinin övliya və irşad sahiblərinə
bəxş etdiyi «dürlü xəbərlər»in gəldiyi aləm nəzərdə tutulur.
Dastanın girişində isə Qorqud Ata «ğaibdən», yəni görünməz
aləmdənqeybdən xəbərlər gətirən bir zat kimi təqdim olunur.
İslam elmində qeybin bir dəqiq atributu da Həzrəti Məhdinin-
İmami Zəmanın «qeybəti-kübra»sıdır. Övliyalar «vilayət» mək-
təbinin nümayəndələri olduqları üçün Qiyamət gününə qədər
Allahın Vəlisi olan İmami Zəmandan xəbərlər gətirməyə
məmurdurlar. Əvvəlki bəhslərdə qeyd etdiyimiz bir fikri yenidən
xatırlatmaq istərdik ki, təsəvvüfdəki İmami Zəman və onunla
əlaqə İslam şəriətinin şiə məzhəbindəki nəzəriyyədən tamamilə
fərqlidir. Təsəvvüfün əksər cərəyan və əfkarındakı İmami-Zəman
hər zaman diridir və mütləq şəkildə hansısa övliyanın timsalında
zühur etməkdədir. Bu tendensiya ürfan əhli, təsəvvüf ərbabı
arasında bu gün də yaşayır və aktuallığını qoruyur. Biz əvvəldə
də geniş izah eimişdik ki, qeybdəki İmamın zühur məsələsi
291
şəriətdə doktiina halındadır. Əhli-şəriət bu zühuru gözləyir.
Təsəvvüf əhli üçün isə İmami-Zəmanın qeybi zahiri yox,
batinidir. Yəni, onun zühuru da zahiri deyil, batini olur. Bu zü-
hur, həmin «zühuri-xas»dır ki, onun barəsində biz ətraflı izahat
vermişdik.
Bu söylənənlərdən belə nəticə çıxarmaq olar ki, «Kitabi-
Dədə Qorqud»dakı «ğaibdən dürlü xəbərlər»in verilməsi
məhz şəriətdəki yox, təriqətdəki «vilayət» məsələsidir. Dədə
Qorqud şəxsiyyətinin bir qədər də bu aspektdən təhlil olunması
fikrimizcə, elmdə yeni nəzəri qatların açılmaçına səbəb ola bilər.
Subyektivlik olsa da söyləmək istərdik ki, Dədə Qorqud
fəlsəfəsinin bətnində yatan, bu gün də demək olar ki, dünya
elminə gizli qalan ən önəmli məsələlərdən biri də məhz elə yanlış
olaraq İslamiyyətlə (fundamental şəriətlə)  qarışdırılan ürfan və
təsəvvüf məsələləridir. Unutmaq olmaz ki, Dədə Qorqud bir
Turk əri idi. Tarixə məlum olan İslamın zühuruna qədər türklər
və illah da Oğuz türkləri monoteist Tanrıçılıq inancına sahib
idilər.
Təqdim etdiyimiz fikirlərdən də bəlli olduğu üzrə, əgər
təsəvvüf türk xalq məfkurəsinə bu qədər tez bir zamanda (
İslamiyyətin yeni yayılmağa başladığı dövrlərdə) sirayət etmiş-
disə, deməli övliyalıq-vilayət məktəbi ta qədimlərdən mövcud
imiş. Ən maraqlısı isə odur ki, İslamiyyətin daha yaxın və güclü
olduğu digər Şərq xalqlarında təsəvvüf çox sonralar, həm də
türklərə nisbətən daha zəif və mühavizəkar şəkildə bərqərar
olmağa başlamışdı. Əlbəttə, burada söhbət əsas etibarilə xalq tə-
səvvüfündən gedir. Bəzi alimlərin də qeyd etdiyi kimi,
292
«ortodoksal sufizm» hələ 8-9-cu əsrlərdən başlayaraq, Xorasan
təsəvvüf məktəbindən intişar tapmağa başlamışdı.
Beləliklə, aydın olmağa başlayır ki, «Kitabi-Dədə Qor-
qud» fəlsəfəsinin, Dədə Qorqudun öz şəxsiyyətinin batini
qatlarında çox güclü şəkildə təsəvvüf fəlsəfəsi yatır. Bəlkə də
Dədə Qorqud məfhumunun bu günə qədər mahiyyət etibarilə tam
şəkildə açılmamasının əsas səbəbi onun şəxsiyyətinin müdriklik-
dən, ağsaqqallıqdan o tərəfə idrak edilməməsidir. Bir daha vur-
ğulamaq istərdik ki, məsələlərə yanaşma tərzi fərqli və müsbət
yöndə dəyişməlidir. Əks təqdirdə biz də özümüzdən əvvəlkilər
kimi təkrarçılığa yor verərək, əsl həqiqətin gizlədilməsinə yardım
edəcəyik. Nəticədə elmi kəşflər sadəcə informasiya verməkdən
ibarət olacaqdır. Bu isə çağdaş dünya elmində əhəmiyyətini və
aktuallığını çoxdan itirmiş bir tendensiyadır. Müasir elm daha
çox ideyadan ibarətdir. Elmdəki ideyanın mənası isə kağız
üzərindən beyinlərə, hiss və düşüncələrə doğru hərəkət etməkdir.
Buna dəqiq elmlər sahəsində praktika deyirlər. Subyektiv də
görünsə, bizim qənaətimizə görə, əgər humanitar elmlər heç bir
mühüm praktik əhəmiyyətə malik deyilsə, o zaman nə üçün
mövcuddur? Onların mövcudiyyəti yalnız elmi adların alınması,
sonra da həmin əsərlərin arxivə getməsi üçündür? Bu, kifayət
qədər anlaşılmaz bir məsələdir. Bizim düşüncəmizə görə isə hu-
manitar elmlər xalqa, ictimaiyyətə bəlkə də dəqiq elmlərdən daha
artıq lazımdır. Bəlkə də insan cəmiyyətindəki çaşqınlıq, mənbəyi
bilinməyən kütləvi depressiyalar elmdəki ideologiyanın, huma-
nitar elm sahələrinin praktik əhəmiyyətinin zəif və ikinci dərəcəli
olmasındandır. Məlumdur ki, dəqiq elmlərin insan idrakına və
insan həyatına mənəviyyatdan daha çox material xeyri vardır.
293
Material dünya isə insan beyninə, insan hisslərinə bəlli bir yerə
qədər hakim olur. İnsan özü də bilmədən mənəviyyatın, fəlsəfə-
nin möhtacı olur. Həmin ehtiyac duyulan mənəviyyatın, fəlsə-
fənin başında isə dini-mistik, ruhani dünyagörüş gəlir. Bəlkə də
elə buna görədir ki, tarixdə elm, savad, maddi, fiziki güc sarıdan
kifayət qədər zəif olan, heç adları və şəxsiyyətləri tarix elminə
əməlli-başli məlum olmayan peyğəmbərlərin gətirdikləri din,
övliya və pirlərin açdıqları mənəvi irşad yolları bu günə qədər öz
aktuallığını itirməmişdir. Bütün bunlar əlbəttə ki, müəyyən qədər
sosioloji məsələlərdir. Lakin elmi-nəzəri faktorların mövcudluğu
və inkişafı belə düşünməyə əsas verir ki, insan idrakı hər an
irəliyə doğru sıçrayışa meyllidir. Bu meylin binasında isə
«Qurani-Kərim»in buyurduğu kimi, insanın «faili-muxtar»lığı
yatır. Yəni, insan öz əməl və düşüncələrində sərbəst və inkişafa
meyllidir.
Bütün bu deyilənlərdən  məqsəd bir haşiyə olaraq, huma-
nitar elm sahələrinin əhəmiyyətini öz düşünsələrimizə əsasən
göstərmək idi. Qənaətimizə görə, Azərbaycan mənəviyyatının və
fəlsəfi məfkurəsinin ən əhəmiyyətli və bu gün də çağdaş bir
formatda  mənəvi və ruhi ehtiyac duyula bilən sahəsi məhz ürfan
və təsəvvüdür. Haliyədə üzərində araşdırma apardığımız xalq
yaradıcılığnın müxtəlif bədii aspektlərindəki təsəvvüfi görüşlər
zənnimizcə, müstəsna əhəmiyyətə malikdir. Çünki bu sahə həm
kifayət qədər araşdırılmamışdır, həm də dastanların, rəvayətlərin,
atalar sözlərinin, eyni zamanda zəngin aşıq folklorunun timsa-
lında sadə xalqa çox yaxındır. Bu yaxınlıq xalq şüurunda ürfani
yaddaşın bərpa olunmasına, xalq təsəvvüfünə olan meyllərin
294
artmasına kömək edə bilər ki, bu da yuxarıda bəhs etdiyimiz
praktik elmi əhəmiyyət deməkdir.
«Dədə Qorqud» dastanının mənəvi-ruhani keyfiyyətlərini
onun əxlaqi keyfiyyətləri ilə qarışdırmaq olmaz. Bizim
araşdırdığımız mövzu əsas etibarilə Qorqud Atanın öz ruhani
siması ilə bağlıdıır. Yəni, dastanda çoxmənalı, zəngin, insan
həyatının ən müxtəlif sahələrini əhatə edən çoxsaylı mətləblər
mövcuddur. Bu xarakter Azərbaycan-Türk xalq dastanlarının
demək olar ki, hamısına şamildir. Düzdür, Azərdaycan dastanları
məhəbbət, qəhrəmanlıq, ailə-məişət dastanları kimi müxtəlif
şəkillərdə təsnifatlanmışdır. Lakin, bu dastanların demək olar ki,
hamısında mənəvi və maddi dünyanın bütün atributları öz əksini
tapmışdır. İstər əfsanəvi, istərsə də real süjetlərdə ümummilli bir
əxlaq, eyni zamanda bəşəri saflıq və qüdsiyyət qorunub
saxlanmışdır. Fəqət, əxlaq, hikmət kimi nəsnələrlə bərabər, bu
dastanların bəzi məqamlarında çox güclü ürfani elementlər də
yatır. Əlbəttə, biz iddia etmirik ki, Azərbaycan dastanlarının
mayası ürfan və təsəvvüflə yoğrulmuşdur. Belə düşünmək üçün
əlimizdə tutarlı əsaslarımız da yoxdur. Əslində heç belə bir
konsepsiya irəli sürməyə ehtiyac da yoxdur. Ona görə ki, Azər-
baycan milli mənəviyyatı, Azərbaycan xalqının bədii-estetik
təfəkkürü ürfani modellərlə, təsəvvüf qaynaqları ilə doludur. İstər
klassik yazılı ədəbiyyatda, istər aşıq ədəbiyyatında, istərsə də bir-
başa elmi təsəvvüf sahəsində tarixə və bəşər mədəniyyətinə bəxş
etdiyi alim, arif və mütəfəkkirlərlə Azərbaycan türkləri müstəsna
bir xalqdır. Bunu sübut etməyə ehtiyac yoxdur. Biz kitabımızın
əvvəlki hissələrində bu məsələlərə geniş yer ayırmış, Azərbay-
can arif və mütəsəvvüflərinin məfkurə və yaradıcılıqlarından
295
ətraflı şəkildə bəhs etmişdik. Bu məqamda şərh etdiyimiz
məsələ, yəni, xalq yaradıcılığındakı, özəlliklə dastan janrındakı
təsəvvüf xətti bir qədər mübahisəli və dağınıq olsa da ümumi
cizgilərlə, konkret şəxsiyyət və süjetlərin ətrafında cərəyan edən
müxtəlif hadisələrlə bu mətləbi ortaya çıxarmaq mümkündür.
«Kitabi-Dədə Qorqud» haqqındakı düşüncələrimiz bu nöqteyi-
nəzərdən yeni metodlara və nəzəri əsaslara söykənməlidir. Əks
təqdirdə məsələyə obyektiv yanaşmaq qeyri-mümkün olacaq.
Əlbəttə, hər obyektiv təhlilin içərisində mütləq bir subyektivlik
olmalıdır. Lakin həmin subyektivliyin özü də xüsusi maraq kəsb
etməlidir. Məsələn, Qorqud Atanın diliylə dastanın son duası
belə səslənir:
«Qanı dedigim bəg ərənlər,
Dünya mənim deyənlər?
Əcəl aldı, yer gizlədi,
Fani dünya kimə qaldı?
Gəlimli,gedimli dünya!
Son ucu ölümlü dünya!
Əlaqibət, uzun yaşın,
ucı ölüm, axırı ayrılıq.
Yum verəyim, xanım:
Ölüm vəqti gəldügingə
arı imandan ayırmasun!
Ağ saqqallı baban yeri uçmağ olsun!
Ağ birçəklü anan yeri behişt olsun!
Qadir səni namərdə möhtac etməsün!
Ağ alnunda beş kəlmə dua qıldıq,
296
qəbul olsun!
«Amin!», «Amin!» deyənlər didar görsün!
Yığışdırsın, duruşdursun günahınızı,
Məhəmməd Mustafaya
bağışlasın! Xanım, hey!...» (Kitabi-Dədəm Qorqud,
Bakı, Yani Nəşrlər Evi, 1999, 704 səh. s.184-185)
Əvvəla, bu duanın özü başdan-ayağa pir nəfəsini, övliya
xeyir-duasını xatırladır. Bu cür duaların bənzərinə biz əksər sufi
təriqətlərində, xüsusilə də Anadolu Ələvilərində, o cümlədən
Bektaşi təkyələrində rast gəlirik. Əlbəttə, təsəvvüf çevrələrində
bu dualar mərasim şəklində formalaşmış, qəlibləşmiş, bəzi
çevrələrdə isə (xüsusilə də Cənubi Azərbaycan və İran Əhli-
Həqlərində) gizlin sirr kimi saxlanılır (bu barədə biz əvvəlki
abzaslarda geniş izahat vermişdik). «Kitabi-Dədə Qorqud»dakı
bu tip dualar isə ürfani noqteyi-nəzərdən ibtidai və elementar
şəkildədir. Yəni, dastanın bir neçə yerində rast gəlinən bu xeyir-
dualar sufilərdəki kimi sistemli və ünvanlı deyil. Onu da qeyd
edək ki, təriqət əhlində bu cür dualar həm də zikr halındadır.
Çünki o mətnlərdə müqəddəslərin, əsasən də həmin təriqəti
yaradan mürşid və övliyaların adları çəkilir. Bu adlar ibadət və
mərasim qaydalarını şərtləndirən atributlardan biri olduğu üçün,
qeyd etdiyimiz kimi, onlar həm də zikrdir. Qorqud Atanın duaları
isə fərqli biçimdədir.
Lakin, bütün bunlara baxmayaraq, yuxarıda təqdim
etdiyimiz duada maraqlı ürfani məqamlar var. Buradakı birinci
diqqətçəkən məqam dünyanın faniliyi haqda Dədə Qorqud de-
yimidir. «Ərənlər»in, «dünya mənim deyənlər»in əcələ boyun
əyməsi Qorqud Atanın yozumunda dünyanın faniliyini
297
şərtləndirir. Bu yozum ürfani dünyagörüşdə Haqq aşiqlərinin
dünyanın puçluğu, həqiqətin əbədiliyi barədəki düşüncələri ilə
üstüstə düşür. Bu dünyagörüş fundamental dini dünyagörüşdən
fərqlənir. Belə ki, təməl inanc sisteimndə həm dünya, həm də
axirət xoşbəxtliyi əsas prinsiplərdən biri kimi götürülür. Dünya
və axirət səadəti Allahın Rəhman və Rəhim sifətlərinin təcəllası
olaraq, iman əhlinin qüdsal hədəflərindəndir. Adından da
göründüyü kimi, bu keyfiyyətlər iman əhlinə xasdır. Fəqət, həm
nəzəri, həm də əməli sferada iman əhli eşq əhlindən ayrılır.
Aşiqlər zümrəsi nə dünya, nə də axirət səadətinə can atmır,
yalnız Haqqın öz camalına müştaq olmaqla, əsl xoşbəxtliyə nail
olurlar. Bu fərqlilik həm də nəzəri dünyada çox ciddi fəlsəfi
ayrıntılara gətirib çıxarmışdır. Fəlsəfi nəzəriyyələr isə öz növ-
bəsində həm şifahi, həm də yazılı bədii təfəkkürə sirayət etmiş,
geniş topluluqlar içərisində uzun əsrlər boyu insan tərbiyəsi ilə
məşğul olmuşdur.
Beləliklə, biz Qorqud Atanın timsalında qəlblərdə Allah
sevgisini aşılamaq hesabına dünyanın faniliyini təbliğ edən bir
mürşid görürük. Lakin, «Ölüm vəqti gəldügində arı imandan
ayırmasun!» sözləri dünyanın faniliyinin fikir olaraq son hədəf
olmadığını göstərir. «Arı iman» təmiz imandır. Yəni, fani
dünyadan köçmək istəyinin hədəfində imanlı ölüm dayanır. Bu-
radan belə nəticə çıxarmaq olar ki, maddi-cismani həyatın bütün
puçluğuna, mənasızlığına rəğmən, Dədə Qorqud fəlsəfəsində
qətiyyən ümidsizliyə və hədəfsizliyə yer yoxdur.
«Ağ saqqallı baban yeri uçmağ olsun!» Bu sözlər sadəcə,
bir alxış deyil. «Uçmağ» məlum olduğu üzrə cənnətdir. Yəni,
ərəb dilindəki «cənnət» sözü əski türkcədə «uçmaq» kimi
298
işlənmişdir. Bu, ürfani baxımdan çox maraqlı bir məqamdır.
Əlbəttə, aşağıda bəyan edəcəyimiz fikirlər bizim şəxsi qənaət-
lərimizdir və müəyyən qədər subyektiv görünə bilər. Yəqin ki,
buradakı «uçmaq» feldir. Cənnətin əski türkcədə məhz «uçmaq»
kimi ifadə olunması bizim düşüncələrimizə əsasən, ruhun
ənginliklərə, fənaya, dolayısı ilə Allah dərgahına tərəf seyri-
sülukunun təsviridir. Bu «uçmağ»ın mahiyyətində zənnimizcə,
klassik ürfandakı semahın təsəvvüf öncəsi ilkin şəkli dayanır. Biz
semah barəsində əvvəlki bəhslərimizdə müəyyən qədər məlumat
vermişdik. Semah təsəvvüf təriqətləri arasında əsas etibarilə
Mövləviliklə məşhur olmuşdur. Bəzi tarixi rəvayətlərə əsasən, bu
ritualı Həzrəti Mövlanadan sonra onun oğlu Sultan Vələd ənənə
halına gətirmişdir. Lakin, bilindiyi kimi, semah rəqsi mıxtəlif
şəkillərdə əksər təsəvvüf təriqətlərində mövcuddur. O cümlədən,
Qadirilərdə, Nemətullahilərdə, Qunabadilərdə, Nəqşibəndilərdə
bu ritual mövcuddur və ruhani təkamül nöqteyi-nəzərindən
müstəsna əhəmiyyətə malikdir. Semah halında vəcd, trans
məqamına girən dərvişlər seyri-sülukun övcünə ən üstün nöq-
təsinə yetişir, «fənafillah», «cəmallullah» kimi pillə və zövqlərə
nail olurlar. Bu isə dünyada ikən, bədəndə ikən cənnətə və
əslində Haqqın vəslinə qovuşmaqdır. Elə semahın bir anlamda
forması və mahiyyəti də uçmaqla əlaqəlidir. Ərəb dilində
«semah» sözü «səmiə»-eşitmək məsdərindən gəlir. Məhz «sə-
miə» sözündən «semah»ın yaranması çox maraqlı bir məqamdır.
Semah edə-edə, təsəvvüfdə farsca məşhur olan bir ifadə ilə
desək, «quşi-dil»lə — can, ürək qulağıyla Haqqın, həqiqətin
səsini eşitmək bu mənada ortaya çıxmışdır. Bütün bu keyfiyyət-
ləri nəzərə alaraq, sufi ritual rəqsinin – semahın uçmaq, varmaq,
299
yetişmək kimi qavramlarla üs-tüstə gəldiyini söyləyə bilərik. Bu
isə yuxarıda da qeyd etdiymiz kimi, ürfan və təsəvvüfdə cənnət
məqamı kimi səciyyələnir.
Beləliklə, «Kitabi-Dədə Qorqud»dakı «Ağsaqqallı baban
yeri uçmağ olsun!» ifadəsi müəyyən cizgiləri  ilə təsəvvüfi
mahiyyət daşıyır.
Sonrakı misradakı «Ağ birçəkli anan yeri behişt olsun!»
ifadəsi də çox diqqətçəkəndir. Belə ki, behişt elə cənnətdir.
Zənnimizcə, «uçmağ»la «behişt»in ayrı-ayrı işlənməsi ola bilər
ki, təsadüf, yaxud da ədəbi priyom olmasın. Bəlkə də «ağsaqqallı
baba» ilə, «ağbirçəkli ananın» Qorqud Ata qavramındakı ruhani-
sakral məqamı başqadır. Amma böyük ehtimalla bu, bədii fak-
tordur. Hər halda bu cür məsələlər ətrafında fərqli şəkildə dü-
şünmək hansısa ehtimallara və bəlkə də müəyyən elmi nəticələrə
gətirib çıxara bilər.
Ümumiyyətlə, yazılı ədəbi nümunə olmasına baxmayaraq,
«Kitabi-Dədə Qorqud» dastanında sirli, müəmmalı məqamlar
çoxdur. Lakin bizi maraqlandıran əsas məsələ nəinki bu
dastanda, eləcə də bütövlükdə xalq yaradıcılığının ən müxtəlif
janrlarında bu günə qədər arzu olunan şəkildə araşdırılmamış
mövzulardır. Bunların başında isə heç şübhəsiz ki, bütün keyfiy-
yətləri və inkişaf mərhələləri ilə fundamental dini qaynaqlardan
ayrılan ürfani və mütəsəvvüfanə mətləblər gəlir. «Ağ alnında
beş kəlmə dua qıldıq»… Bu kəlmələr ola bilsin ki, zaman
içərisində müəyyən təhrifə uğramışdır. Çünki nə kəlam elmi, nə
dini, nə də fəlsəfi məntiqlə bu cümləni qavramaq mümkün deyil.
«Beş kəlmə dua» ifadəsini müxtəlif yönlərdən dini məfhumla uy-
ğunlaşdırıb qəbul etmək olar. Yəni, bu beş kəlmə hansısa İslami
300
duaların toplu sayını bildirə və yaxud da eləbelə yuvarlaq bir
rəqəmi ifadə edə bilər. «Beş kəlmə dua»nın əvvəlki bəhslərdə də
ürfani  mahiyyəti barəsində ətraflı söz açdığımız «beş kimsənə»
«Ali-Əba» ilə də rabitəsi ola bilər. Fəqət nəzərə almaq lazımdır
ki, sırf dini – İslami nöqteyinəzərdən «Kitabi-Dədə Qorqud»un
heç bir yerində «Ali- Əba»nın – Əhli-Beytin (Peyğəmbər
ailəsinin) adları Xülafayi-Raşidindən – 4 xəlifədən ayrı çəkilmir.
Bu tip duaların demək olar ki, hamısında raşidi xəlifələrdən həm
Əbu Bəkrin, həm Ömərin, həm Osmanın, həm də Əlinin adları
böyük ehtiramla yad edilir. Bu baxımdan dastanda hansısa
məzhəb elementi barədə danışmaq həqiqətə uyğun olmazdı.
Lakin, əvvəldə də xüsusi olaraq qeyd etdiyimiz kimi, təsəvvüfi
nöqteyi-nəzərdən Peyğəmbər xanədanı məsələsi tarix öncəsinə
gedib çıxır. Belə ki, əvvəlki abzaslarımızda Aşıq Ələsgər və eyni
zamanda mütəsəvvüf klassiklərimizin yaradıcılığında önəmli yer
tutan bu məsələ barədə söhbət açmış və göstərmişdik ki, təriqət
mənbələrində Ali-Əbanın adları və kimlikləri barədə bilgilərin
xilqət öncəsi, Firdövs cənnətində Həzrəti Adəmə sirr olaraq
öylədilməsinə təsəvvüf ərbabı içərisində möhkəm və nəzəri  bir
inam vardır. «Kitabi-Dədə Qorqud»un qələmə alındığı dövrü və
mühiti nəzərə alaraq söyləyə bilərik ki, «beş kəlmə dua» ifadəsi
sonradan Əhli-Beyt kimi anılan «beş kimsənə»dən başqası ola
bilməz. Burada kiçik bir haşiyə çıxmaq istərdik. «Beş kimsənə»
məsələsi ümumiyyətlə ürfani qaynaqlarda adı teztez tələffüz
olunan bir anlayışdır. Onu da qeyd etmək istərdik ki, bu ifadə
həm də «beşlər» olaraq, silsilə şəklində «Üçlər», «Beşlər»,
«Yeddilər», «Qırxlar» adlı ürfani qafiləyə daxildir. Biz bu
məsələ barəsində də əvvəlki fəsillərdə müəyyən qədər məlumat
301
vermişdik. Bu anlayışlar tarixdəki məlum fundamental dinlərlə
heç bir əlaqəsi olmayan, metafizik-ruhani motivlərdir ki, onları
tamamilə başqa aspektdən tədqiq etmək lazımdır. Həmin
nöqteyi-nəzərdən yanaşaraq, burada Əhli-Həq fəlsəfəsindəki
(eyni zamanda digər təriqət qaynaqlarında) «hülul», «təbdili-
ruh», eyni zamanda «donbadon» nəzəriyyəsinə müraciət etmək
lazımdır. Belə ki, bu nəzəri sistemə əsasən, həmin «Beşlər»
«Lahut» (ruhlar aləmi)dan «Nasut» (insanlıq-maddi aləm)a təbdil
olaraq, müxtəlif zamanlarda, müxtəlif vücüdlarda zühur etimşlər.
Ürfani inanca görə isə, bu vücudların ən ehtişamlıları «Ali-Əba»
kimi məşhur olan İslam Peyğəmbərinin pak xanədanı – Əhli-
Beytdir. Əvvəlki abzaslarda da göstərdiyimiz kimi, bu «hülul»
məsələsi eyni zamanda dörd mələyə də şamil olunur. Yəni həmin
əzəm mələklər də ürfani (xüsusilə də Əhli-Həq firqəsi arasın-
dakı) qaynaqlara əsasən, qiyamət gününə qədər hər dövrdə müx-
təlif cismlərdə zühur edir.
Bütün bu məsələləri göz önünə aralaq, «Kitabi-Dədə
Qorqud»un mətnindən nümumə gətirdiyimiz «Ağ alnında beş
kəlmə dua qıldıq» ifadəsi təsəvvüfi mətləbləri özündə ehtiva
edir. Burada diqqətimizi çəkən başqa bir məsələ «ağ alnında»
ifadəsidir. Heç şübhəsiz ki, bu ifadələr təsadüfən yan-yana
işlənməmişdir. Belə ki, yenə də ürfani rəvayətlərə əsasən, (eyni
zamanda «Qurani-Kərim»in təsəvvvüfi təfsirinə görə) Firdövs
cənnətində Haqq-Təalanın əmriylə mələklərin Həzrəti Adəmə
səcdə etmələrinin əsas qayəsi və səbəbi Allahın Zatının hülul
olaraq insanda görünməsi və müqəddəs «İsmi-Əzəm»lərin ona
öyrədilməsidir. Bu «İsmi-Əzəm»lər arasında Ali-Əbanın – yəni,
«Beşlər»in də sirli adları olmuşdur. (Əvvəlki abzaslarda,
302
«həqiqət» nəzəriyyəsində öz əksini tapan həmin adlar barədə
informasiya vermişdik)  Həmin qaynağın daha başqa və dərin
nöqtələrində yatan digər mətləb torpaqdan yaranan Həzrəti
Adəmin o sirrləri öyrəndikdən sonra, bu ehtişam qarşısında
torpağa səcdə etməsidir. Bu torpaq, yəni, Həzrəti Adəmin xəlq
olunduğu torpaq barədə biz əvvəlki fəsillərdə geniş izahat vermiş
və qeyd etimişdik ki, Adəmin xəllaqiyyəti özündən əvvəl
yaradılmış Yer insanlarından fərqlidir. Belə ki, Əhli-Həq
sisteminin nəzəri qaynaqlarına əsasən, Həzrəti Adəmdən öncə
xəlq olunan Yer insanlarının (bu görüş tərzi din alimləri
içərisində də mövcüddur. Belə ki, onlar da iddia edirlər ki, əgər
Həzrəti Adəmdən əvvəl Yer Kürəsində insanlar mövcud
deyildisə, o zaman Allah-Təala onu kimlərə Peyğəmbər olaraq
göndərmişdi?) torpağı (yəni, xəlq olunduqları mənbə) qara, Fir-
dövs behiştində xəlq olunan Adəmin torpağı isə sarı rəngdədir.
Həm də bu torpağın adı «torpaq» olaraq yox, «gil», bəzən isə
«xəmir» kimi ifadə olunur. Adından əvvəllər də bəhs etdiyimiz
«Zərgil»  «Zərdəgil» kimi «həqiqət» terminləri zərin (və yaxud
da qızılın) sarı rəngdə olması ilə əlaqədardır. Xüsusi olaraq qeyd
edək ki, «zər gil», «sarı xəmir» («sarı torpaq») kimi anlayışlar
həm də ürfani ədəiyyatda nura, işığa təşbeh edilmişdir. Çoxlu
digər ədəbi qaynaqlarda tez-tez rast gəlinən «nurdan xəlq olundu
bədən» və bu kimi başqa ifadələrin də kökündə məhz həmin
nəzəri inanc dayanır. Beləliklə, «Kitabi-Dədə Qorqud»da zirk
olunan həmin duanın əsl məğzi nura boyanmış insan alnında
(Adəm babadan gələn) «beş kimsənə»nin «İsmi-Əzəm»lərinin,
yəni, dolayısı ilə həqiqət sirlərinin həkk olunmasıdır.  Buradakı
«ağ alın» da həmin nura işarədir. Bir daha vurğalayaq ki, bütün
303
bunlar bizim şəxsi qənaətlərimizdir. «Kitabi-Dədə Qorqud»
dastanı haqqındakı sufiyanə düşüncələrimiz bir qədər sərhədli
olsa da hər halda dastan və xalq yaradıcılığının dijər janrlarında
ürfani və təsəvvüfi elementlərin araşdırılması baxımından
müəyyən əhəmiyyətə malikdir.
Türk dünyasının bu möhtəşəm incisinin ətrafındakı ürfani
düşüncələrimizi yuxarıda təhlil etdiyimiz mətnin son hissə-
sindəki «Amin!», «Amin!» deyənlər didar görsün!» kəlamı ilə
nöqtələmək istərdik. Bu kəlamın ən maraqlı özəlliyi və bizim də
araşdırma dairəmizə girən «didar» kəlməsidir. «Didar» fars
dilindən gələn «göz», «görmək», «şahid olmaq» mənalarında
işlənir. Bu sözün əsl ürfani mənası isə «görüş»dür. Əvvəla onu
qeyd edək ki, «Kitabi-Dədə Qorqud»da fars dilində ifadələrin
işlənməsi zaman və mədəni-etnik baxımdan o qədər də təəccüblü
bir şey deyil. Böyük ehtimalla fars dili Türk-Oğuz mədəniyyətinə
klassik mənzum ədəbiyyat vasitəsilə gəlmişdir. Bu, tarixi
nöqteyi-nəzərdən bir qədər erkən dövr olsa da fars dilindən əski
türkcəyə transfer olan söz və ifadələrin başqa izahı ola bilməz.
Əlbəttə, erkən turk ədəbiyyatı nümunələrinə farsdilli ədəbi
ənənənin təsiri danılmaz faktdır. Lakin nəzərə almaq lazımdır ki,
«Kitabi-Dədə Qorqud» məsələn, Xoca Əhməd Yəsəvinin
«Divani-Hikmət»inə nisbətən çox daha qədim dövrə aid bir sənət
nümunəsidir. Bu dastan, dastanın girişində də qeyd olunduğu
kimi, «Rəsul Əleyhissəlam zamanına yaxın bir dövr»ə aiddir.
Digər ehtimallara görə isə «Kitabi-Dədə Qorqud» yazılı ədəbi
nümunə olaraq, daha sonrakı dövrün məhsuludur. Hər halda bizi
maraqlındıran məsələ bu deyil. Qeyd etdiyimiz kimi, təqdim
etdiyimiz mətndəki «didar» kəlməsi sırf ürfanidir. Belə ki,
304
Haqqın camalını görmək, Tanrı ilə görüşmək anlamına gələn bu
ifadə həmin mətndəki eyni duanın içərisində yer alan dini-şəriət
mətləb və terminləri ilə mərtəbə və məna baxımından uyğun
gəlmir. Bu uyğunsuzluq nə fəlsəfi, nə də ədəbi baxımdan qüsurlu
təsadüf olmayıb, əksinə, həm şəriət, həm də təriqət məsələlrini
özündə ehtiva edən ortodoksal sufi ədəbiyyatı nümunələrinə
yaxın bir şeydir. Biz yuxarıda fars dili faktorunun üzərində
təsadüfən dayanmadıq. Gəldiyimiz qənaətə görə, fars dilindən
gəlmə «didar» kəlməsinin mətndə işlənməsi Xorasan sufi
məktəbi ənənəsinin bir hissəsidir. Bu məktəbin Hicazda İsla-
miyyətin zühurundan çox öncələr də atəşpərəstlərin, muğların və
digər ruhi-mənəvi cərəyanların timsalında mövcud olduğunu
bilirik. Biz əvvəlki bəhslərimizdə qədim İran, o cümlədən də
Xorasan panteizminin xürrəmilərə, nusəyrilərə, daha sonralar isə
səfəvilərə və ümumiyyətlə, təsəvvüf təriqətlərinin demək olar ki,
hamısına təsiri barədə müəyyən qədər məlumat vermişdik. Bu
baxımdan, əgər «Kitabi-Dədə Qorqud» dastanı 8-9-cu əsrlərdə
yazılmış olsa belə, əqidəvi baxımdan, fəlsəfi aspektdən ruhani
ustad, irşad sahibi, gizlin bilgilərin daşıyıcısı olan Qorqud Atanın
«Allahla görüş» «didar» kimi bir ürfani fikri bəyan etməsi
müəyyən elmi məntiqə söykənir.
Bütün bu deyilənləndən belə bir nəticəyə gəlmək olar ki,
tarixi bir şəxsiyyət olaraq, Dədə Qorqudun kəlamları, sözləri,
boylamaları, soylamaları dinimistik, ruhani baxımdan iki qismə
zahiri cəhətdən İslami ənənənin, batini cəhətdən isə təriqət-sufi
məfkürəsinin təbliğinə bölünür. Bu bölgünün mahiyyətində isə
qeyd etdiyimiz kimi, Qorqud Atanın təsdiq olunmuş övliyalığı,
pirliyi, dədəliyi dayanır.
305
Azərbaycan şifahi xalq yaradıcılığının ən möhtəşəm
incilərindən biri də məşhur «Koroğlu» dastanıdır. «Koroğlu»nun
təkcə Azərbaycanda yox, bütün Türk dünyasında, Yaxın və Orta
Şərqdə ən sevilən sənət abidələrindən  olduğu danılmaz faktdır.
Bu dastan, tarixi kimliyi hələ də dəqiq bilinməyən bir xalq
qəhrəmanı haqqındadır. Koroğlunun obraz olaraq əfsanəvi-mifik,
yoxsa real tarixi şəxsiyyət kimi qəbul olunması məsələsi uzun
zamandır ki, müxtəlif ölkələrdə, çoxlu alimlər tərəfindən
mübahisə predmeti olmuşdur. Onun 17-ci əsrdə Cənubi Azər-
baycan ərazisində yayılmış məşhur Cəlalilər üsyanının başçısı
olaraq görənlər də vardır. Lakin, bir şifahi xalq yaradıcılığı
nümunəsi olaraq, «Koroğlu» dastanında elə süjet və hadisələr
mövcuddur ki, onları nəinki 17-ci əsrə, heç o əsri əhatə edən
yaxın yüzilliklərə belə şamil etmək mümkün deyil. «Koroğlu»
nun real tarixi şəxsiyyət olması barədəki fikirlər bizim
fikrimizcə, konkret elmi dəlillərə söykənmir. Sadəcə, publisistik
xarakter daşıyan həmin fikirlər bədii tərtibat və ədəbi tənqiddən o
qədər də seçilmir. Məsələ burasındadır ki, tarix elminin nəzəri
metodlarıyla əfsanə, mif, dastan süjerlərini təhlil etməyin özü də
müşkül məsələdir. Tarix elmi mütləq şəkildə konkretlik tələb
edir. Şifahi xalq yaradıcılığı janrı isə bədii olmaqla bərabər, həm
də ağız ədəbiyyatı nümunəsi olduğu üçün təbii olaraq,
deformasıya və təhriflərə uğramışdır. Bu isə, dastan qəhrəmanla-
rına, əfsanəvi süjetlərə tarixi mənbə kimi yanaşmağı çətinləşdirir.
Ümumiyyətlə, biz bu məsələnin araşdırılmasında tarixiliyin o
qədər də əhəmiyyətli olduğunu zənn etmirik. Hər bir dastan
süjeti, mif qəhrəmanı mütləq bir tarixi gerçəkliyə, real hadisəyə
söykənmək məcburiyyətində deyil. Bu yaradıcılıq nümunələri
306
konkret şəxslərin bədii təxəyyülü də ola bilər. Lakin, bir
məsələyə də diqqəti yönəltmək istərdik ki, nə qədər tarixilikdən,
zaman və məkan etibarilə reallıqdan uzaq olsalar da əsrlərcə
yaddaşlarda yaşayan, xalqın sevimlisinə çevrilən hətta mifik və
əfsanəvi qəhrəmanlar belə özündə çox güclü gerçəklik faktoru
yaşadır. Bu fikrin müxtəlif tərəfləri mövcuddur. Əsas etibarilə iki
məsələ üzərində dayanmaq istərdik. Bunlardan biri yuxarıda da
qeyd etdiyimiz kimi, əsasən dastan qəhrəmanlarının hansısa ta-
rixi şəxsiyyətin bədii obrazı olması faktorudur. Tədqiqatamıza
uyğun şərh edəcəyimiz «Koroğlu» dastanında bu məsələ bir qə-
dər mübahisəlidir. Çünki, sözümüzün əvvəlində də vurğuladı-
ğımız kimi, bu dastandakı qəhrəmanların varlığı tarixi reallığa o
qədər də uyğun gəlmir. Bu fikir, yəni, dastan qəhrəmanları
ətrafındakı gerçəklik faktoru əsasən məhəbbət dastanları kimi
tanıdığımız aşıq dastanlarına şamil edilə bilər. Əlbəttə, «Koroğ-
lu» aşıq dastanıdır. Bizim vurğuladığımız mətləb məhəbbət
dastanları qəhrəmanlarının əksəriyyətinin aşıq olmasıdır. Bunlara
misal olaraq, Aşıq Qurbanini, Aşıq Abbas Tufarqanlını  və baş-
qalarını göstərmək olar. Biz bu dastanlar barəsində bir az irəlidə,
ürfan və təsəvvüf elementlərini araşdırarkən bəhs edəcəyik.
Haqqında söhbət açdığmız dastan qəhrəmanları ətrafındakı
gerçəklik faktoru məsələsinin ikinci tərəfi real tarixi şəxsiy-
yətlərin əfsanəvi, mifik prototipliyi məsələsidir. Bu məsələ də
bizim fikrimizcə, kifayət qədər araşdırılmamış, elmi tədqiqatdan
kənarda qalmış bir məsələdir. Bizim bu haqdakı düşüncələrimiz
də əsas etibarilə ürfan və təsəvvüf prinsipləri ətrafında formalaş-
mış detalları əhatə edir. Məsələn, konkret olaraq Koroğlu obrazı,
zənnimizcə, müəyyən tarixi, fəlsəfi paralellərə əsasən, Azər-
307
baycan Səfəvilər Dövlətinin banisi Şah İsmayıl Xətainin xalq
təxəyyülündəki yaşatma modeli və xalqın onun haqqındakı, belə
demək mümkünsə, arzu və diləkləridir. Əlbəttə ki, bu fikir müəy-
yən qədər subyektivdir və qeyri-elmi mülahizə təsiri bağışlaya
bilər. Həqiqətən də biz bu və buna bənzər fikirləri bir ehtimal
olaraq ortaya atırıq. Lakin hər ehtimal özündə müəyyən mənada
həqiqət gəzdirir və gələcəkdə elmi-nəzəri polemikaların yaran-
masına səbəb olur. Biz də bu baxımdan öz düşüncələrimizi pay-
laşmağı vacib sayırıq.
Əvvəlki bəhslərimizdə biz Şah Xətainin fəlsəfi-ürfani
dünyagörüşü barədə həm ədəbi, həm də elmi mənbələr vasitəsilə
kifayət qədər məlumat vermişdik. Onun əslində bir xalq
qəhrəmanı səviyyəsində milli təxəyyülün önəmli hissəsini təşkil
etdiyini də qeyd etmişdik. Şah Xətainin çox mühüm milli atribut
olan saz-aşıq sənəti ilə mənəvi-ruhi bağlılığı bu böyük arifin bir
xalq insanı olduğunu şərtləndirən keyfiyyətlərdən biridir. Şah
Xətai mübarək doğuluşunun müjdəsi öncədən verilən və ölümün-
dən sonra daşıyıcısı olduğu dövlətçilik atributları, dünyəvi şan və
izzəti tarixin içərisində əriyib getməsinə rəğmən, xalqın demək
olar ki, bütün təbəqələrinin yaddaşında öz varlığını sürdürən na-
dir şəxsiyyətlərdən biridir. Bu baxımdan onun xalq arasında gə-
zən əfsanəvi obrazı özündən sonra dastan, rəvayət, aşıq şeiri,
musiqi və incəsənətin digər növlərində həyat vəsiqəsi qazan-
mışdır. Sonunculara misal olaraq, «Şahsevəni» saz havasını,
«Şah Xətai» muğam şöbəsini (Azərbaycan muğamı olan «Bayatı-
Qacar»ın tərkibində) xatırlatmaq yerinə düşərdi. Bütün bunlar
onu göstərir ki, bu böyuk şəxsiyyətin mənəvi irsi özünün klassik
Şərq formatına, ənənəvi təsəvvüf modelinə baxmayaraq, sadə və
308
geniş xalq kütləsinin sərvətinə çevrilmişdir. Əlbəttə, unutmaq
olmaz ki, bu klassik formatla bərabər, Şah Xətainin özü də
xüsusi səylə dərin ürfani  mətləbləri, qəliz təsəvvüf məfkurəsini
sadə xalqın dilində, incəsənətində ifadə etməyə çalışmış və bu
sahədə tarixdə anoloqu olmayan bir uğur əldə etmişdir. Beləliklə,
Şah Xətai faktoru Azərbaycan-Türk milli düşüncə sisteminin
aparıcı qollarından birinə sahib olmuşdur. Biz məhz bu düşüncə
sistemindən çıxış edərək, Şah Xətainin xalq məfkurəsində daha
başqa şəkillərdə yaşadıldığı fikrini ortaya atırıq.
«Koroğlu» dastanı və ondakı təsəvvüf elementləri barədə
danışarkən, Şah Xətai mövzusu həm qəhrəmanlıq, həm
milliəxlaqi, həm də saz-aşıq faktoru ilə təzahür edən təsəvvüf
dünyagörüşü baxımından diqqəti özünə çəkir. Yəni, bir qədər
şəxsi təxəyyül məhsulu da olsa, söyləmək istərdik ki, Koroğ-
lunun timsalında xalq Şah Xətaini özünə daha da yaxınlaşdıraraq,
onun simasında arzu etdiklərini, görmək istəyib, görə bilmə-
diklərini yaratmışdır. Bir qədər qəribə də görünsə, adama elə
gəlir ki, Çıldıran savaşında zahirən məğlub olan Şah İsmayıl
Xətainin intiqamını xalq Koroğlunun timsalında Osmanlı paşala-
rından alır. Bu cür düşüncələrlə biz hansısa türkçülüyə, milli
zəmindəki birliyə zərbə vurmuruq. Əksinə, Şah Xətai ilə, onun
bədii-fəlsəfi obrazı ilə müqayisə olunan bir xalq qəhrəmanı daha
milli, daha artıq türkçü olaraq şərtləndirilir. Çünki, Şah Xətai
qurduğu milli dövlətlə, 14-15-ci əsrlərdə heç bir Türk arealında
kimisənin ağlına gəlməyən dövlət dilinə çevirdiyi türkcəyə olan
bağlılığı ilə təpədən-dırnağa qədər türkçüdür. Belə bir dövlətə,
belə bir şaha malik olan xalq öz məfkurəsi ilə yaratdığı istər
yazılı, istər şifahi ədəbi-bədii nümunələrdə onun milli ideologi-
309
yasını yaradan dahilərin yolunu ləyaqətlə davam etdirmişdir. Bu
baxımdan Azərbaycan şifahi xalq yaradıcılığının incisi olan
«Koroğlu» son dərəcə milli, eyni zamanda da bəşəridir.
Bu keyfiyyətləri göz önünə aralaq apardığımız paralellər
bizim qənaətimizə görə, müəyyən qədər obyektiv və qəbul
olunandır. Elə Koroğlunu Şah Xətaiyə bağlayan ən cəlbedici
atributlardan biri də sazdır. Əlbəttə, sazın varlığı Azərbaycan
şifahi xalq dastanlarında əvəzedilməz və yoxluğu mümkün
olmayan bir məsələdir. Lakin sazın vasitəsilə bədii sujetlərin
təzahür olunmasına rəğmən, Koroğlu həm də konkret olaraq
aşıqdır, yəni, aşiqdir. Bu «aşiq»liyin məğzində nələrin yatdığı isə
bizim ümumiyyətlə tədqiqatımızın baş mövzusudur. Artıq dəfə-
lərlə bəyan etdiyimiz və izahına geniş yer verdiyimiz fikirlərə
əsasən, Koroğlunun sazı onun «boş vaxtlarında əlinə aldığı»,
qılıncı yerə qoyandan sonra götürdüyü bir nəsnə deyil. Biz artıq
«saz» deyərkən «aşıqlığı», sənətkarlığı deyil, «aşiqliyi»  Haqq
aşiqliyini düşünürük. Koroğlunun sazı xalqın beynində Şah
Xətainin mürşidi-kamilliyinin, pirliyinin, mənəvi şahlığının
davamıdır. Bu baxımdan, əslində fani olan, keçici olan Şah
Xətainin də, Koroğlunun da zahiri qəhrəmanlığı, dünyəvi qüd-
rəti, polad qılıncı idi. Əgər belə olmasaydı, qılınc oynatmağı,
pəhləvanlığı bir tərəfə atılaraq, Koroğlu dəlisi olmaq istəyən
birisini sazla imtahana çəkməzdilər. Bu imtahan həmin «dəliliyə
namizəd»in bir tərəfdən türkçülüyünün, digər tərəfdən isə ruhani
təkamülün baş atriburlarından sayılan saza və beləliklə də ruhani
ustada olan məhəbbət və sədaqətinin imtahana çəkilməsidir.
Əgər onun qəlbində bu məhəbbət, bu sədaqət yoxdursa, «ondan
Koroğlu dəlisi olmaz». Bu cür şərtlənmələr «Koroğlu» dasta-
310
nında, eləcə də şifahi xalq yaradıcılığının əksər janrlarında
üstüörtülü, sətiraltı şəkildə də olsa, mövcuddur. Beləliklə,
gəldiyimiz qənaətlərə görə, Azərbaycan xalq dastanlarında saz
müqəddəslik, hal və zikr simvolu, eyni zamanda da ruhani
informasiya daşıyıcısıdır. Koroğlunun sazı, belə demək müm-
künsə, Şah Xətainin dövlətçiliyinin, savaşlarının, qarışıq çevrə-
sinin kölgəsində «yarımçıq qalmış» sazının tam mənada, «ürək-
lərdən tikan çıxaracaq qədər» davamıdır. Bizə belə gəlir ki, bu
sazı xalq qüdsal bir rabitə olaraq görmüş, vəsf etdiyi qəhrəmanın
onu heç vəchlə əlindən yerə qoymasına imkan verməmişdir.
«Koroğlu» dastanının çoxtərəfli keyfiyyətləri haqda kifayət
qədər deyilib, yazlıb. Bu dastanın əksər məziyyətləri müxtəlif
tədqiqatçılar tərəfindən araşdırılıb. Demək olar ki, «Koroğlu»da
qaranlıq heç nə qalmayıb. Fəqət bu, ilk baxışda belədir. Çünki,
məlum olduğu üzrə, digər dastanlar kimi, xalq yaradıcılığının di-
gər janrları kimi, «Koroğlu» dastanı da Azərbaycanda əsas etiba-
rilə son yüz il ərzində elm adamları tərəfindən araşdırılmışdır. Bu
dövr isə ideoloji təbliğat maşınının birtərəfli nəzarəti altında idi.
Bu fakt təbii olaraq, xalqın bədii estetik təfəkkürünə elmi
yanaşmanı istiqamətləndirirdi. Ən acınacaqlı hal ondan ibarətdir
ki, sinfiliyi, yalançı xəlqiliyi təbliğ edən qırmızı imperiyanın
süqutundan 20 ilə yaxın bir zaman keçməsinə baxmayaraq,
xüsusilə də humanitar elmlər sahəsində necə deyərlər, «əski ha-
mamdır, əski tas». İdeoloji yanaşma tərzi baxımından demək olar
ki, heç nə dəyişməyib. Yenə də Koroğlu sinfi mübarizə qəhrə-
manı, «məzlum kütlələrlə hakim feodal sinfi» arasında gedən
«mübarizənin» «ön cəbhəsindədir». Düşüncə tərzinin dəyiş-
məməsinin əsas səbəblərindən birisi də uzun müddət ərzində
311
aparılan təbliğat və təlim tərbiyədir. Bu tərbiyənin nəticəsidir ki,
bu gün fərqli düşünən araşdırmaçılar orta və yaşlı nəslin
nümayəndələri tərəfindən kifayət qədər aqressiv qarşılanır. Bu
isə ilk növbədə bizim işimizi – apardığımız tədqiqatları şübhə
altına salır. Lakin, hər şeyə rəğmən yeni dövr elmi metodolo-
giyası qarşısıalınmaz bir prosesdir. Bu prosesə qoşulmaq üçün,
xüsusilə də humanitar elmlər sahəsində ideoloji baxış tərzini
dəyişmək vacibdir.
İdeoloji baxış tərzini dəyişməyin ən mühüm tərəflərindən
biri, konkret olaraq bədii-yazılı və bədii-folklor mətnlərinə
materialist-ateist düşüncə ilə yanaşmaya son qoymaqdır.
«Koroğlu» dastanının ürfani tərəfləri əsas etibarilə onun
şəxsiyyəti ətrafında nəzərə çarpır. Onun Alı kişinin oğlu olması,
«Qoşa bulaq»dan su içməçi, Qıratla Düratın səmavi ata dönmə-
lərini qırx gün gözləməsi, bütün bunlar əslində mifik süjetlər
olmasına baxmayaraq, batini anlamda ürfanidir. Bəlli olduğu
üzrə, «Koroğlu»nun Orta Asiya variantlarında bir adı «Qoroğlu»,
digər adı «Goroğlu»dur. «Qoroğlu» heç şübhəsiz ki, «od oğlu»,
«atəş oğlu»dur. Digər anlamda isə bu, yəqin ki, işıq oğlu, nur
oğludur. Uzun zaman aparılan tədqiqatlarda bu keyfiyyətlər
mifoloji sayılsa da bizcə bunlar daha çox ilahiyyatla, ruhani
rabitə ilə bağlıdır. Əlbəttə, mifdə də ilahi, ruhani keyfiyyətlər
mövcuddur. Lakin, mübahisəli olan, mifdə bu keyfiyyətlərin
mövcud olub-olmaması deyil. Mübahisəli olan, müasir mifologi-
yada həmin keyfiyyətlərə baxış tərzidir. Heç kəsə sirr deyil ki,
mifologiya elmi səmavi dinlərə qədərki insan təfəkkürünü
araşdırdığı üçün ruhani-mistik, dolayısı ilə ürfani görüşlərdən
uzaq tutulmuşdur. Burada əlbəttə ki, materialist dünyagörüşün,
312
xüsusilə də elmi ateizmin «xidməti» az olmamışdır. Yəni, daha
dəqiq ifadə etsək, çoxlu sayda mətləblər mifoloji metodlarla
ilahiyyat prizmasından kənarda tədqiq edilmişdir. Bizim
düşüncələrimizə görə isə, istər səmavi dinlərə qədər olsun, istərsə
də əksəriyyəti real şəxsiyyət olaraq müasir tarix elmində təsdiq
olunmayan peyğəmbərlərin gəlişindən sonra insan təfəkkürü ilahi
rabitədən kənarda qalmamışdır. Bu rabitə isə, çoxlarının
düşündüyü kimi, təbiət hadisələri ətrafında yaranan qorxu və
anlaşılmazlığın nəticəsi deyil, insan oğlunun öz içindən doğan
mənəvi-ruhi ehtiyacların göstəricisi olmuşdur. Bu mənada dastan
süjetləri müəyyən mənada mifoloji olsa da ruhani-ilahi və
xüsusilə ürfani keyfiyyətlərdən xali deyildir.
Bu deyilənləri göz önünə alaraq, «Koroğlu»nun əksər
türkdilli xalqlarda mövcud olan müxtəlif variantlarında ürfan və
təsəvvüf elementləri barədə düşünmək faydalı bir iş olardı.
Yuxarıda qeyd etdiyimiz kimi, dastanın digər bir adı da
«Goroğlu»dur. Məlumdur ki, «goroğlu» torpaq oğludur. Orta
Asiyada məşhur olan bu variantda qəhrəman qəbirdə, torpağın
içində doğulur. Torpağın ürfani, sirli mahiyyəti təkcə təsəvvüfdə
yox, eyni zamanda dini qaynaqlarda da mövcuddur. Məsələn,
Həzrət Əlinin tarixə məlum olan kunyələrindən biri də «Əbu
Turab»dır. «Əbu Turab» ərəb dilində «torpağın atası» deməkdir.
Bu adın ona verilməsinin kökündə yenə də ürfani mətləblər yatır.
Belə ki, insanın torpaqdan yaranışı birbaşa dini motiv olsa da
əksər dünya xalqlarının mistik və mifoloji dünyagörüşündə
mövcuddur. Təsəvvüfün «mərifət», əsasən də «həqiqət» mərhələ-
sində Həzrət Əlinin mövqeyi, şəxsiyyəti bu məsələyə yaşıl işıq
tutur. Belə ki, onun «Yaradanın məzhəri», «Xudanın zatı» olması
313
torpaqdan yaranan insanın mürşidi, dolayısı ilə atası olduğu
xəbərlərini verir. Təsəvvüfdəki başqa bir məsələ Həzrəti Fati-
mənin «torpağın anası», ümumiyyətlə, torpağın onun bir simvolu
olmasıdır. Bu əfkarın içərisində, yəni, Həzrəti Fatimənin
«torpaq»la əlaqəsinin bətnində onun da torpaq kimi, dünyaya
gətirmək keyfiyyətinin mövcud olmasındadır. Bəlkə də dilimizdə
məşhur olan «ana torpaq» ifadəsinin kökündə də elə bu mətləb
yatır. Beləliklə, görünür ki, torpaqla bağlı ürfani mətləblərin
«Koroğlu» dastanındakı yeri təsadüfi deyildir. Buna bir sübut da
dastandakı Alı kişi obrazıdır. Çox güman ki, «Alı» adı «Əli»nin
Azərbaycan türkcəsindəki təhrif varitantıdır. Elə bəzi bölgələrdə
və müxtəlif aşıqların dilində «Alı kişi» sözü «Əli kişi» kimi ifadə
olunur. «Koroğlu»nun məşhur olduğu Anadolu bölgəsində isə
«Əli» adı «Ali» olaraq tələffüz olunur. Bu da onu deməyə əsas
verir ki, Koroğlu Əlinin  «Əbu Turab»ın  «Torpaq Atası»nın  tor-
pağın oğludur. Məhz ürfani təhlillər vasitəsilə «Koroğlu»nun
«Goroğlü» ilə batini əlaqəsi meydana çıxır. Bu fikirlər müəyyən
qədəq subyektiv görünsə də hər halda fərqli düşünməyə və
məsələlərə fərqli metodlarla yanaşmağa əsas verir.
Yuxarıda qeyd etmişdik ki, ürfani qaynaqlarda adı xüsusi
məntiqlə «Əbu Turab» kimi keçən Həzrət Əlinin bir mənəvi
keyfiyyəti də Həzrəti Adəmin, ümumiyyətlə insan oğlunun
ustadı, piri olmasıdır. Koroğlunun kamillik məqamına qədər
yüksəlməsində atasının ona mürşidliyi, ustadlıq etməsi dastanın
əsas təməl prinsiplərindən biridir. Təhlillərdən də göründüyü
kimi, Alı kişinin təsəvvüfi anlamda Həzrət Əlini təmsil etməsi bu
məsələdə müəyyən uyğunluq və məntiq yaradır. Biz qeyd etdik
ki, Alı kişi obrazı həm də ustadlıq anlayışını özündə ehtiva edir.
314
Alı atadır. Atanın həm də ruhani ustad olması faktoruna biz Dədə
Qorqudun simasında aydın rast gəlirik. Qorqud Atanın atalığı,
dədəliyi onun məhz ustadlığının, pirliyinin göstəriciləridir. Bu
paralel onu göstərir ki, Koroğlunun atası Alı kişi də onun cismani
atası olmaqdan daha çox, ruhani atasıdır, yəni, ustadı, mürşididir.
Buradan belə bir məntiqi nəticə çıxır ki, ustad ruhani olduqda
şagird də ruhani olur. Çünki, ruhani ustad ruhi bilgilər ötürür.
Dolayısı ilə irşadla məşğul olur və deməli, mürşiddir.
Bu düşüncələrin təməlində dayanan əsas mətləb odor ki,
«Koroğlu» dastanının və ümumiyyətlə, AzərbaycanTürk xalq
dastanlarının motivində zahiri qəhrəmanlıqdan, cismani məhəb-
bətdən, material məişət əhvalatlarından çox, batini, ruhi, ilahi
informasiyalar yatır.
«Koroğlu» dastanının son nəşrində maraqlı bir məqama rast
gəlirik. «Koroğlunun iyirminci məclisi»ndə Koroğlunun məhz
Həzrət Əli ilə batini, ruhani ünsiyyəti nəql edilir. Koroğlu onunla
yuxuda görüşür. Lakin məlumdur ki, bu, adi yuxu deyil,
həvalədir, mürşidin müridə ilqası, pirin öz talibinə ruhani
müjdəsidir. Koroğlu isə gördüyü «röyanı» belə nəql edir:
Canım ata, necə türkü söylərəm,
Aç qulaqun, sözlərimi eşit bir.
Qadir Allah verdi mənim payımı,
Aç qulaqun, sözlərimi eşit bir.
Ağam Əli verdi, içdim badəni,
İtimişdim, yaxşı tapdım caddəni,
Həqq ucaltdı bu türkəman zadəni,
Aç qulaqun, sözlərimi eşit bir.
315
Ağam Əli qurşuyubdur belimi,
Uzun edib düşmən üstə dilimi,
Tərk edirəm Cəlali tək elimi,
Aç qulaqun, sözlərimi eşit bir.
Ağam Əli görünübdür gözümə,
Həqq qapusu açılubdur üzümə,
Koroğluyam, bir qulaq ver sözümə,
Aç qulaqun, sözlərimi eşit bir.
(Koroğlu, Bakı, Səda, 2005, 751 səh. s.457).
Biz bu mətni «Koroğlu»nun Təbriz variantından nümunə
gətirdik. Bizim məhz bu varianta müraciət etməmiz heç də təsa-
düfi deyil. Əvvəla onu qeyd edək ki, dastanın Təbriz variantında
əvvəlki nəşrlərdən fərqli olaraq, dini mövhumatçılıq adı altında
unutdurulan mətn və süjetlər mövcuddur. İkincisi isə, bu variant
ümumiyyətlə, «Koroğlu» nun digər başqa variantlarından həm
ideya, həm də məzmun baxımından köklü şəkildə fərqlənir.
Məhz bu fərqlilik bizə imkan yaradır ki, dastandakı ürfani, sufi-
yanə meylləri və elementləri üzə çıxarıb, təhlil edə bilək.
Dastanın bu variantında Koroğlunun atasının adı Alı kişi
deyil, Mirzə bəy olaraq keçir. Lakin bu heç də qəhrəmanın Həz-
rət Əli ilə bağlılığına dair yürütdüyümüz fikirlərə xələl gətirmir.
Əksinə, bu variantda həmin məsələ daha da qüvvətli şəkildə təza-
hür olunmuşdur. Onu da vurğulamaq istərdik ki, Koroğlunun ata-
sının adı məsələsi dastanlardakı variantlılıq məsələsidir ki, bu da
bizim araşdırma dairəmizə daxil deyildir.
Yuxarıda təqdim olunan mənzum nümunədə, qeyd etdiyi-
miz kimi, Koroğlu Həzrət Əli ilə batini əlaqəyə girir. Təbii ki, bu
316
əlaqə ustad-şagird, pir-mürid əlaqəsidir. Bu mənzumədə maraqlı
fikirlər yer almışdır. Məsələn, «Ağam Əli verdi, içdim badəni»
misrasında ənənəvi ürfani meydən, batini sirrləri ortaya çıxaran
ruhani məstlikdən söhbət gedir. Bu meyin, bu məstliyin
mahiyyətində məhz elə Həzrət Əliyə məxsus olan gizlin təriqət
bilgiləri, təsəvvüf elmi yatır ki, biz bu mətləblər haqqında əv-
vəlki fəsillərimizdə geniş izahlar vermişdik. Daha sonra deyilən
«Ağam Əli qurşuyubdur belimi» misrası özündə bir çox sirrləri
ehtiva edir. Burada söhbət müəyyən ürfani məqama yetişmiş
müridin belinə bağlanan təriqət kəmərindən gedir. Bu kəmər bir
mənada da mürşidə bağlılıq rəmzi olan eşq kəməridir. Ümu-
miyyətlə, istər ürfanda, istərsə də xalq adət və ənənələrində bel
bağlamaq xüsusi bir mərasimdir. Belin bağlanması, qurşanması
müəyyən yerə, ocağa, müəyyən şəxslərə bağlanmağın, sədaqətin
nişanəsidir. Tutaq ki, gəlinin belinin bağlanması onun qədəm
qoyduğu ocağa bağlayır, ona bağlılıq və sadiqlik məsuliyyəti
yükləyir. Ruhani çevrələrdə isə, bu, xüsusi bir ayindir. Əksər
təsəvvüf təriqətlərində həmin mərasim bu gün də icra olunur.
Bunun ən bariz örnəyi Əhli-Həq zümrəsindəki cəmxanalardadır.
Əhli-Həqlər Cəm ayini zamanı mütləq şəkildə bellərini bağlayır-
lar. Həmin qurşaq yalnız pirin, Cəm şahının çevrəsində oturan-
lara, onların öz təbiri ilə desək, «çevrəyə girənlərə» şamil edilir.
Yəni, dolayısı ilə, bu bir məqamdır ki, hər kəsə bu məqam nəsib
olmur.
Bu amilləri nəzərə alaraq, söyləyə bilərik ki, Həzrət Əlinin
Koroğluya badə verməsi, onun belini qurşaması ürfani fəlsəfənin
tərkib hissəsidir. Həmin mənzumənin son bəndində ürfani
baxımdan daha da irəliyə gedən fikirlər öz əksini tapmışdır:
317
Ağam Əli görünübdür gözümə,
Həqq qapısı açılıbdır üzümə…
Bu misralar Dədə Qorqud fəlsəfəsindəki təsəvvüf
elementləri ilə bağlı toxunduğumuz «didar» görüş məsələsini
əks etdirir ki, bu məsələ ürfani çevrələrdə kifayət qədər cəsarətli
və batini məqam tələb edən bir şeydir. Koroğlunun gözünə
Həzrət Əlinin görünməsi iki ayrı mətləbin ortaya çıxmasına şə-
rait yaradır. Bunlardan biri, İslam Peyğəmbərinin Həzrət Əlinin
şənində buyurduğu «Ənə mədinətü-lelm, Əliyyən babuha»
«Elmin şəhəri mənəm, qapısı Əlidir» kimi tanınan məşhur
hədisidir ki, bu hədis həmin misrada tam mənası ilə öz bədii
əksini tapmışdır. Belə ki, buradakı «Həqq qapısı» ifadəsini «elm
qapısı», «elm şəhərinin qapısı» kimi təvil etsək, zənnimizcə,
yanılmarıq. Yəni, «Əlini görmək» onu tanımaq, onu tanımaq isə
Rəsulallahın mənsub olduğu elm şəhərinə varid olmaqdır. Bu,
məsələnin zahiri, yəni, şəriət elmi tərəfindən qəbul olunan
versiyasının şərhidir.
Həmin misralarda əks olunan digər məsələ, sırf təsəvvüf
dünyagörüşü ilə bağlıdır. Özü də həmin dünyagörüş ürfani
zümrələr içərisində ən çox Əhli-Həqlərdə daha qabarıq və aydın
şəkildə tərənnüm olunur. Belə ki, Həzrət Əlinin Xudanın
məzhəri, Həqqin zati təcəllası olması haqdakı inanc sistemi məhz
Əhli-Həqlərdə, ruhani təkamülün «həqiqət» adlanan pilləsində
mövcuddur. Biz bu barədə də əvvəlki bəhslərmizdə ətraflı
məlumat vermişdik. Beləliklə, gəlilən nəticə budur ki, Həzrət
Əlini görməklə, Koroğlu əslində Həqqin özünü görür.
318
Dastanda Koroğlu sanki bu sözlərlə kifayətlənməyib, ikinci
şeiri oxuyur. Həqiqətən də bu parçada həmin mətləblər daha da
qabarıq, daha da kəskin şəkildə ifadə olunur:
Ata, məni çox eyləmə məlamət,
Başımda var Ağam Əli havası,
Qəni Mövlam badə verüb, içmişəm,
Gecə-gündüz zövq artırır səfası.
Namərdilən bir meydana girmənəm,
Nitq eyləsə, qulaqımı vermənəm,
Xudam qoysa, baş düşmənə vermənəm,
Başımda var Ağam Əli havası.
Ovçu kimi bu dağları gəzərəm,
Qəvvas olub dəryaları üzərəm,
Qərəquştək düşmən başın üzərəm,
Başımda var Ağam Əli havası.
Qoç Koroğlu sığınıbdır Xudayə,
Şahlar Şahı Əli kimi Mövlayə,
Düşmən başın keçirərəm cidayə,
Başımda var Ağam Əli havası.
(Koroğlu, Bakı, Səda, 2005, 751 səh. s.457-458).
Qeyd etdiyimiz kimi, bu şeirdə ürfani mətləblər daha qa-
barıq və cəsarətli şəkildə təcəssüm olunmuşdur. Koroğlu burada
eşq havasından söz edərək, bunu “başımda var Ağam Əli
havası” deyə ifadə edir. Bu ifadə həddindən ziyadə məhrəm və
istidir. Belə ki, burada sırf dərvişanə və sufiyanə tərzdə “Əli
319
eşqi” tərənnüm edilir. Bu tərz istəristəməz böyük Şah Xətainin
misralarını xatırladır. (Biz Şah Xətaidən bəhs etdiyimiz bölmə-
lərdə onun Həzrət Əlini vəsf edən mənzumələrinə şərh ver-
mişdik). Biz yuxarıda da qeyd etmişdik ki, dastanın bu
variantında ürfani, mistik ruhani məqamlar daha çox və müxtəjif
süjetlər baxımından daha öndədir. Ümumiyyətlə, biz bu
fikirdəyik ki, “Koroğlu” dastanının və özəlliklə də Koroğlu obra-
zının özünün mahiyyətində ruhani mübarizə, mənəvi mücadilə
gizlənmişdir. Əks təqdirdə qılıncla, qanla, yaxud da zahiri mə-
həbbət, məlum məişət elementləri ilə hər hansı bir dastan və ya
xalq yaradıcılığının digər janrları əsrlər boyu yaddaşlarda qala
bilməzdi.
Bütün bu deyilənlərdən belə bir nəticəyə gəlmək olar ki,
Azərbaycan dastanları həm zahiri, həm batini şəkilləri özündə
ehtiva etməklə, cəmavi informasiyaların bədii formatına uyğun
olaraq məcazlıq və simvolika keyfiyyətlərinə sahibdir. Bu
keyfiyyətlər eyni zamanda şifahi xalq yaradıcılığının digər
janrlarına, o cümlədən nağıllara, bayatılara, xalq mahnılarına da
sirayət etmişdir. Zənnimizcə, həmin özəllik Azərbaycan türkləri-
nin və Türk dünyasının mənəvi-ruhi təkamülə, bəşəri və İlahi
sevgiyə olan güclü meylindən irəli gəlir. Eyni zamanda qeyd
etmək yerinə düşərdi ki, bu keyfiyyət, yəni, həm hadisə və
süjetlərdə, həm də konkret söz və ifadələrdə aparıcı ünsürlərdən
olan məcaz və rəmzlilik klassik Şərq poeziyasının, ürfani divan
ədəbiyyatının əsas keyfiyyətidir. Hər iki cəbhənin, həm klassik,
həm də şifahi xalq yaradıcılığının həmin bədii-fəlsəfi aspektdə
birinin digərinə qarşılıqlı təsiri tamamilə mümkün olan bir
şeydir. Bu məsələdə zaman və məkan fərqliliyi önəmli rol oynasa
320
da ürfan və təsəvvüf anlayışı o qədər geniş və əhatəlidir ki, hər
hansı bir dastanın divan ədəbiyyatı nümunəsinə və ya əksinə
təsiri özünü kifayət qədər bariz şəkildə göstərmişdir. Biz bu halı
daha çox məhəbbət dastanlarında müşahidə edirik. Belə ki, bu
dastanların bir çoxunda sevgi simvolik xarakter daşıyır. Yəni,
sevilən şəxs sevən şəxs üçün bir bəhanə, bir vasitə olmuşdur.
Aşiq öz həqiqi məşuquna – həmin həqiqətin gizli mənbəyinə –
İlahi başlanğıca qovuşmaq üçün insani sevgidən, məcazi
məhəbbətdən keçməli olur. Bu məqamda istər-istəməz böyük
Şah İsmayıl Xətainin məşhur misraları yada düşür:
Batinimdə dedi mənə bir əziz,
Məhəbbətdən keçən həqdən də keçər.
Verməz nəsibini kəsin qəzasın,
Məhəbbətdən keçən həqdən də keçər...
Gerçək olan bir nəfəsə inana,
Canımız veririz qurban canana,
Lənət olsun iqrarından dönənə,
Məhəbbətdən keçən həqdən də keçər...
Dörd qapı, qırx məqam, yetmiş iki qat,
Məhəbbət dedilər təcəlliyi-zat,
Möminə, müslimə xeyir, nəsihət,
Məhəbbətdən keçən həqdən də keçər...
Məhəbbət dediyin xaslar xasıdır,
Məhəbbət olmiyan həqqin nəsidir?
321
Dost Xətainin bu həq nəfəsidir,
Məhəbbətdən keçən həqdən də keçər (89, 340).
Bəhs etdiyimiz məsələ bu şeirdə kifayət qədər aydın şəkildə
ifadə olunmuşdur. Buradakı “Həq” Allahdır. Hər bənddə təkrar
olunan sonuncu misrada Şah Xətai israrla bəyan edir ki, zahiri,
dünyəvi məhəbbət əslində İlahi məhəbbətdir. İnsanı sevə
bilməyən Allahı sevə bilməz! “Məhəbbətdən keçən həqdən də
keçər” misralarından həm də o bəlli olur ki, məhəbbətin sına-
ğından keçən haqqın da sınağından keçər. Zənnimizcə, bu misra-
dan başqa bir məna çıxarmaq mümkün deyildir. Çünki burada
“məhəbbət” və “həq” sözləri ayrılıqda götürülərək, məna baxı-
mından qarşı-qarşıya qoyulur. Haq sevgisi ilə insani sevgi müqa-
yisə edilir. Əvvəl ziddiyyət, sonra isə vəhdət yaranır. “Məhəbbət
dedilər təcəlliyi-zat” misrasi bu fikri daha aydın şəkildə isbat
edir. Yəni, Xətai xüsusi olaraq bəyan edir ki, zahirdə görünən
bütün gözəlliklər Zatın – Haqqın təcəllasıdır. Əslində insan
insana deyil, insandakı təcəllaya aşiqdir. Bu mənada məhəbbət
dastanlarındakı sevgili obrazları ürfani rəmzliliyin bariz nümunə-
sidir. Məcnunun Leyliyə, Kərəmin Əsliyə, Abbasım Gülgəzə,
Qəribin Şahsənəmə olan məhəbbətinin mayasında ilahi bir bə-
hanə, Allahın “camalına” yetişmək istəyi yatır. Bizim ehtimal-
larımız subyektiv görünə bilər. Lakin, burada ən düşündürücü
məsələ ondan ibarətdir ki, əgər bu məhəbbət hekayələrinin
mahiyyətində göründüyündən fərqli olaraq, daha dərin, daha
fəlsəfi və daha qüdsal mənalar gizlənmirsə, o zaman bu
dastanlari əsrlərin içərisindən keçirib, yaşarı halda gələcəyə doğ-
ru çəkib aparan hansı qüvvədir? Axı hamıya yaxşı məlumdur ki,
adi insani, hətta sonu faciəylə bitən məhəbbət hadisələri hər
322
zaman baş verir və onların əfsanəyə çevrilib, yaddaşlara hopması
kimi bir şey tarixi təcrübədə yoxdur. Zira, tarix hər zaman
tarixdir və insan beyninin, insan estetikasının əfsanə, nağıl,
qəhrəman yaratmağa hər zaman ehtiyacı olmuşdur. Bu mənada
dastan qəhrəmanlarının xalq tərəfindən bu qədər dərin məhəb-
bətlə sevilməsi onların şəxsi, maddi, cismani duyğuları və istək-
ləri ilə əlaqədar ola bilməz. Bu fikrin ən yaxşı izahını biz klassik
Şərq, o cümlədən Azərbaycan ədəbiyyatında tapa bilərik. Bəhs
etdiyimiz məsələ xalq qəhrəmanlarının, dastan süjetlərinin klas-
sik yazılı təhkiyə ədəbiyyatındakı yeri və inikası barədədir. Klas-
sik əruz ədəbiyyatı şairlərinin, bildiyimiz kimi, ana mövzusu
ürfani mətləblər və təsəvvüf gerçəkləri ətrafında cərəyan etmişdir.
Təxminən min ilə yaxın bir müddət ərzində İslam Şərqinin divan
və təhkiyə ədəbiyyatı bu gerçəklikdən, bu fəlsəfi cazibədən kəna-
ra çıxa bilməmişdir. Əslində bu cazibənin, bu çərçivənin daxilin-
də elə bir genişlik, elə bir sonsuzluq vardı ki, Şərq ədəbiyyatı son
yüzillərdə bu sferadan uzaqlaşdığı üçün demək olar ki, tənəzzülə
uğradı və öz gerçək ehtişamını itirdi. Elə bu səbəbdən də geniş
kütlələr arasinda ədəbiyyata baxış tərzi dayazlaşdı və rəmzli,
məcazlı ədəbiyyat çılpaq baxışlara məruz qaldı. Nəticədə ürfan
ədəbiyyatı, təsəvvüf dünyagörüşü yanlış anlaşilmağa başladı və
naşı əllərə düşdü. Materializm, realizm adıyla məfkurələrə
soxulan yad ünsürlər əsl mənada insanın ilahi mahiyyəti barəsin-
dəki duyğuları məhv etməyə, onu mənəvi, əxlaqi dünyadan mad-
diyyat, təkəbbür və ehtirasla dolu cismani dünyaya gətirməyə
doğru yönəlmişdi. Bu işi xüsusi labaratoriyalarda, xüsusi mət-
bəxlərdə hazırlayanlar çox yaxşı bilirdilər ki, insanın böyük mə-
nada Allaha bağlanmasının ən optimal yolu dinlərdən və ehkam-
323
lardan deyil, insanın bədii-estetik zövqünü oxşamaqdan keçir. Bu,
həmin zövqdür ki, Tanrının gözəlliyindən, ilahi məhəbbətdən,
Allahla vəhdətdən qaynaqlanır. Belə bir zövqü, allahçılığı təlim
edən dinlər vasitəsi ilə tərbiyə etmək qeyrimümkündür. Məhz bu
baxımdan da ürfani ədəbiyyat Allahın, onun elçilərinin, seçilmiş
və övliyaların əsl, məhəbbətlə dolu gerçək sifətlərini vəsf edərək,
insan tərbiyə edirdi. Digər bir tərəfdən də praktiki yolla varlığını
sürdürən təriqət və mərifət cərəyanları Yaxın və Orta Şərqin
müdhiş tərəqqisinə səbəb olmuşdu. Təbii ki, bu tərəqqi Şərq
xalqlarının, xüsusilə də Türk xalqlarının folkloruna, milli mə-
nəviyyatına güclü təsir etmişdi. Bu da özünü şifahi xalq yaradıcı-
lığının müxtəlif janrlarında müxtəlif şəkillərdə göstərirdi.
Azərbaycan aşıq dastanlarının ən möhtəşəmlərindən olan
“Əsli və Kərəm” dastanı da bəhs etdiyimiz mövzu baxımından
diqqətəlayiqdir. Bu dastan öz mənəvi keyfyyətləri, ruhani
abhavası ilə digər dastanlardan müəyyən qədər fərqlənir. Bu
fərqliliklərdən ən ümdəsi dastanın xoş, nikbin sonluqla bitməmə-
sidir. Yəni, bir məhəbbət süjeti, eşq əhvalatı olaraq, buradakı
qəhrəmanlar, aşiqlər birbirinə qovuşmur. Dastan nəinki ayrılıqla,
hətta faciəylə bitir. Qeyd edək ki, bu cür məhəbbət mövzularinda
ayrılıq özü də bir faciədir. Yəni, prinsip etıbarilə, ayrılığın
yeganə şərti faciəvi sonluqdur. Daha dəqiq ifadə etsək, aşiqlər
sağ qalırlarsa, mütləq qovuşmalıdırlar. “Əsli və Kərəm” dastanı
bu baxımdan türk dastan yaradıclğında müstəsna yerə sahibdir.
Əsasən Anadolu və Azərbaycan arealında geniş bədii və mənəvi-
estetik nüfuza malık olan bu dastana fərqli dövrlərdə fərqli
şəkildə yanaşılmışdır. Xüsusən son dövrlərdə milli mənsubiyyət
baxımından dastandakı Əsli obrazı ilə əlaqədar müxtələf fikirlər,
324
polemikalar yürüdülməkdədir. Lakin bütün bunlar və özəlliklə də
həmin məsələ araşdırdığımız mövzunun tam xaricində olduğu
üçün biz bu məsələyə xüsusi yer ayırmaq istəmirik. Düşünürük
ki, milli mənsubiyyət məsələsi çox vacib bir amildir və hansısa
başqa mövzunun tərkibındə səthi şəkildə araşdrılmamalıdır.
“Əsli və Kərəm” dastanının batinində başqa dastan nü-
munələrindəki kimi, güclü təsəvvüf meylləri vardır. Dastanın
içində istər açıq, istərsə də gizli şəkildə olsun, istər fəlsəfi, istərsə
də kəlam elmi baxımından bu fikri sübut edəcək kifayət qədər
faktlar mövcuddur. Məsələn, dastanın əvvəlində Kərəmin dilin-
dən səslənən bir şeirə diqqət edək:
Tək bircə yarımı mənə versələr,
Bu fani dünyada malı neylərəm?
Bir imdad olarsa, Mövladan olsun,
Qeyrinin verdiyi malı neylərəm?
Uca dağ başında tərlanlar süzər,
Göllərdə yaşılbaş sonalar üzər,
Əslinin yanağın bir cüt xal bəzər,
Qeyrinin verdiyi xalı neylərəm?
Kərəm deyər: mən nə idim, nə oldum.
Əslinin eşqindən saraldım, soldum,
Cismim tük gətirdi, Məcnuna döndüm
Əslisiz mən cah-calalı neylərəm?
(Azərbaycan Dastanları, Baş cilddə, II cild, Bakı, Lider
nəşriyyat, 2005, 445 səh,. s.45).
Bu parçada həqiqətən də ürfani baxımdan diqqətçəkən
məqamlar vardır. Əvvəlcə kiçik bir məqama toxunmaq istərdik.
325
Bu da ondan ibarətdir ki, birinci bəndin üçüncü misrasindakı
“Mövla” sözü nəşrdə kiçik hərflə yazılmışdır. Bu, əlbəttə ki, hər
hansı bir təsadüf və ya korrektə səhvi deyil. İlk nəzərdə kiçik
görünən bu yanlışlıqlar əslində naşirlər tərəfindən bilərəkdən
edilən şeydir. Cəlali isimlərin, yəni, Allahın müxtəlif adlarının
xüsusi isim kimi kiçik hərflə yazılması əski sovetlər dönəmindən
qalma bir “adətdir”. Elmi atrizmin faktoru olan bu detal başdan-
ayağa yanlışlıqdan ibarətdir. Əvvəla, Ərəb dilində olan “Allah”
və onun müxtəlif şəkillərdəki adları qrammatik cəhətdən isim
olaraq bilinir. Belə ki, İslami mətnlərdə AllahTəalanın 99
“Əsmaül-Hüsna”sı mövcuddur. “Əsmaül-Hüsna” gözəl isimlər
mənasına gəlir. Adından da göründüyü kimi, bunlar isimdir, daha
dəqiqi, ismi-sifətdir. Elə bunlara biz sadəcə “Allahın adları”
desək, aydın məsələdir ki, adlar böyük hərflə yazılır. Məlum
səbəblər ucbatından akademik nəşrlərdə cəlali isimlər kiçik
hərflə yazılmışdır. Bütün müqəddəslik atributlarını, müasir döv-
rümüzdə ateizmin iflasını və digər başqa məsələləri bir kənara
qoysaq belə, ən azından qrammatik nöqteyi-nəzərdən isimlərin
kiçik hərflə yazılması səhvdir.
Yuxarıda təqdim etdiyimiz şeir parçasında da “Əsmaül-
Hüsna”lardan biri, “Mövla” sözü işlənmişdir. Nümunə gətirdiyi-
miz kitabdan fərqli olaraq, biz bu sözü böyük hərflə yazdıq. Onu
da qeyd edək ki, biz bütün kitab boyu həmin dəyişikliyi dəfələrlə
etməyə məcbur qalmışıq. Zənnimizcə, bu məsələ kiçik görünsə
də, çox mühüm məsələdir. Çünki, bu bir dünyagörüş problemidir
və müxtəlif sahələrə nüfuz etməklə, toplumun elmi və mənəvi tə-
lim-tərbiyəsində müəyyən yerə və gücə sahibdir.
326
Beləliklə, bizim məsələlərə fərqli baxış tərzimiz onların
elmi nəzəri təhlilində də müəyyən fərqlilik yaradır. Xüsusi olaraq
vurğulamaq istərdik ki, bizim bu tip məsələlərə yanaşmamız dini
yanaşma deyil. Kitab boyu dəfələrlə qeyd etmişik ki, din dedikdə
biz ehkamları və fundamental şəriəti nəzərdə tuturuq. Bu mənada
dinin konkret yaranma tarixi və arealı vardır. Bizim araşdırmala-
rımız din və şəriət prizmasından deyil, təriqət mərifət və həqiqət
prizmasındandır. Təriqət də mərifət də həqiqət də şəriət kimi
ruhani təkamülün mərhələləri olaraq, elmi izaha və geniş nəzəri
bazaya malikdir. Əvvəlkilər də daxil olmaqla, bütün bu deyilən-
ləri nəzərə alaraq, söyləmək istərdik ki, çoxsaylı yazılı və şifahi
nümunələrə verdiyimiz təhlillər ürfani nöqteyi-nəzərdən qəbul
olunmalıdır. Əks təqdirdə bu fikirlər nə dini, nə də elmi məntiqlə
izah oluna bilməyəcək. Bu səbəbdən də ürfan və təsəvvüf
ədəbiyyatdan, eyni zamanda bütün parametrləri müxtəlif istiqa-
mətlərdə təsdiq olunmuş fəlsəfə elmindən ayrı öyrənilməlidir. Bu
proses sistemli şəkildə həyata keçirilərsə, yazılı və şifahi ədəbi
nümunələrə baxış tərzi də dəyişər və obyektivlik ortaya çıxar.
Yuxarıda təqdim etdiyimiz şeir parçasindakı “Mövla” ifa-
dəsi təriqət və mərifət anlamında Allaha, həqiqət qavramında isə
Həzrət Əliyə işarədir. Biz Azərbaycan dastanlarında Həzrət Əli
obrazının ürfani baxımdan mühüm keyfiyyətlər daşıdığı barədə
müəyyən qədər izahlar vermişdik. Bu şərhlərin davamı olaraq,
“Əsli və Kərəm” dastanında Kərəmin dilindən səslənən “Mövla”
kəlməsi haqda da bənzər fikirləri söyləmək istərdik. Kərəm də
“Mövla”dan kərəm istəyir. Burada incə bir məqam ondan iba-
rətdir ki, Kərəmin əsl, göbək adı Mahmuddur. Onun Kərəm
olması heç şübhəsiz ki, təsadüf deyil. “Kərəm” sözü Ərəb dilində
327
Allahın ehsanı, ikramı, lütfü anlamına gəlir. Lakin bu ifadə daha
çox ürfani çevrələrdə və təsəvvüf mətnlərində istifadə olunur.
Belə ki, şəriətdə ruzi, bərəkət, ehsan anlayışları ürfan və
təsəvvüfdə kərəm və lütf kimi zikr olunur. Həqiqətdə isə konkret
olaraq “kərəm” ifadəsi Həzrət Əlinin lütfünə şamil edilir. Əhli-
Həqlərdə çox məşhur olan “kərəmi-Mövla” ifadəsi məhz bu
baxımdan şərh oluna bilər. Əhli-Həqlərin, yəni, həqiqət zümrə-
sinin, həqiqət əhlinin əvvəlki bəhslərdə də haqqında geniş
danışdığımız Həzrət Əliyə olan münasibəti, onun məqamının
həqiqət sferasında şərtləndirilməsi “kərəm” sözünün birbaşa
“Mövla”ya, dolayısı ilə Həzrət Əliyə ünvanlanaraq, mərifət və
həqiqət elminə istinad olunduğunu söyləməyə imkan verir. Bu
qısa izahdan gəlmək istədiyimiz nəticə budur ki, “Əsli və
Kərəm” dastanındakı Mahmudun Kərəmə dönüşü Azərbaycan
xalq dastanlarında demək olar ki, ənənə halını almış Həzrət Əli
kəraməti, Əli məhəbbəti ilə bağlıdır. Elə “kərəm” sözünün həm
hərfi, həm də daha geniş mənasının  bir ucu da “kəramət” sözünə
bağlanır. Daha konkret ifadə etsək, Mahmudu Kərəmə döndərən
Əlinin kəraməti oldu. Bu mənada Kərəm Həzrət Əlinin lütfüdür,
kərəmidir. “Bir imdad olursa, Mövladan olsun” misrasının
altında yatan mətləb məhz bu söylədiklərimizdən ibarətdir.
Bu izahlar subyektivlik təsiri bağışlaya bilər. Lakin, qənaət-
lərimiz nə qədər şəxsi olsa da yenidir və gələcəkdə daha da ət-
raflı təhlil olunmağa dəyər.
Bu dastandakı ürfani görüşləri əks etdirən ən bariz
məqamlardan birini, daha doğrusu həmin epizoddakı şeir par-
çasını təqdim etmək istərdik:
328
“...Az getmişdilər, çox getmişdilər, Kərəmin halı dəyişdi,
ürəyi döyünməyə başladı, gözləri qaraldı. Ürəyində dedi:
“Əslimə çatmayacağam, ölüb qürbət ellərdə qalacağam”. Aldı,
halına münasib görək nə dedi:
Haldan hala düşən viran könlümün,
Hər məhləsində bir cahan əyləşmiş.
Gah şah, gəda olur, gah dana, nadan,
Gah hər məhləsində zindan əyləşmiş.
Bir məhəlləsində yeddilər, beşlər,
Bir məhəlləsində bəzirgan işlər,
Bir məhəlləsində doqquz dərvişlər,
Bir məhəlləsində piran əyləşmiş.
Bir məhəllisində canan can eylər,
Bir məhəlləsində gül fəğan eylər,
Bir məhəlləsində bülbül gan eylər,
Bir məhəlləsində gülşən əyləşmiş.
Bir məhəlləsində cəmalın görəm,
Bir məhəlləsində güllərin dərəm,
Bir məhəlləsində biçarə Kərəm,
Bir məhəlləsində canan əyləşmiş.
(Azərbaycan Dastanları, Beş cilddə, II cild, Bakı, Lider
nəşriyyat, 2005, 445 səh. s.39)
Bizcə, geniş təfərrüata ehtiyac yoxdur. Bu şeir təpədən
dırnağa ürfanidir. “Yeddilər”in, “doqquz dərvişlər”in, “pirlər”in
bu parçada zikr olunması, üstəlik ürfani ədəbiyyatda “könül
329
şəhri” olaraq, anılan terminin “könül məhəlləsi” olaraq, şeirin
əsas qayəsini, məzmununu təşkil etməsi bu barədəki fikirlərimizi
açıq şəkildə sübut edir.
Təqdim olunan nümunədəki ən maraqlı məqam isə Kərəmin
birdən-birə halının dəyişilərək, Əsliyə qovuşmayacağını anla-
masıdır. Dastandan da göründüyü kimi, bu, Kərəmə əyan olur.
Əlbəttə, bu əyan olma batini güclər, sufiyanə hallar hesabına
mümkün olur. Halı dəyişilən Kərəm öz gələcəyini, aqibətini
görür. Buradakı halın dəyişilməyi çox incə bir məqamdır.
Əslində halın dəyişilməsi təsəvvüfdəki hala gəlmə və yaxud da
halın gəlməsidir. Biz bir az əvvəl “Kitabi-Dədə Qorqud”dakı
ürfani görüşlərlə bağlı fikirlərimizi izah edərkən, “didar”
məsələsinə toxunmuş və qeyd etmişdik ki, “didar” təsəvvüfdə
həm Allahla “görüş”, həm də ümumiyyətlə, görmək, şahid
olmaqdır. Kərəmin halının dəyişilərək, daha doğrusu hala gələrək
gördükləri məhz “didar”dır. Bu deyilənlər bir daha sübut edir ki,
“Əsli və Kərəm” dastanının da mahiyyətində çox güclü təsəvvüf
yatır. Əlbəttə, həmin məsələlərin illərlə diqqətdən və tədqiqatdan
kənarda qalması bizim işimizdə də müəyyən çətinliklər törədir.
Belə ki, biz bu fikirləri daha səlis şəkildə əsaslandırmaq üçün
mənbə tapa bilmirik. Tez-tez ehtiyat etdiyimiz subyektivlik
amilinin əsas səbəbi də məhz elə budur.
Burada maraq doğuran daha incə bir məqam sevgilisinə
qovuşmayacağını anlayan Kərəmin “halına uyğun” olaraq, sirf
ürfani şeir oxumasıdır. Bu, bir qədər də mübahisəli məqamdır.
Belə ki, Əsliyə olan nakam məhəbbət nə üçün mənəvi kamillik
atributları olan ürfani mənzumə ilə müşaiyət olunmalıdır? Nə
üçün qəfildən halı dəyişilərək, nakam aqibətini görən Kərəm
330
birdən-birə dərvişxislət olaraq, könül sirlərindən, məna dünya-
sının ən gizli nöqtələrindən xəbər verir? Bu sualların mahiyyətin-
də heç şübhəsiz ki, dərin və məntiqli mətləblər gizlənir. Belə ki,
məşhur “Leyli və Məcnun” dastanında da bənzər məqamlar
mövcuddur. Məcnun da öz sevgilisinə qovuşmayacağını çox
öncələrdən bilirdi. Bu dastanı təhkiyə janrında qələmə alan
klassiklərin demək olar ki, hamısı bu məqamı xüsusi şəkildə
vurğulamış, onu dastanın əsas qayəsi kimi canlandırmışlar.
“Leyli və Məcnun”un sufi mahiyyəti də məhz elə bu məqama
əsaslanır. Yəni, Leylinin timsalındakı hədəf Allahdır. Bu hədəfə
yetişmək üçün aşiq öz zahiri məşuqundan keçir. Bu hal əlbəttə ki,
təsəvvüf mahiyyəti daşıyan bütün dastan və rəvayətlərdə baş
vermir. Daha dəqiq ifadə etsək, ilahi eşqin təcəllası üçün
aşiqlərin fiziki ölümü, zahiri ayrılığı şərt deyil. Bu aqibət məhz
“Əsli və Kərəm” kimi dastanların xarakterik xüsusiyyətidir.
Beləliklə, nakam məhəbbət və aşiqə bu sonluğun əyan ol-
ması bu məhəbbətin hədəfində (yuxarıda Kərəmin ifadə etdiyi
kimi) daha dərin eşq, daha qüdsal hədəflərin yatdığını göstərir.
Bu hədəflərin isə, insani məhəbbət şəklindəki təzahürü ədəbi-
bədii və estetik insan təfəkkürünün məhsuludur. Bundan əlavə,
söz, məna və sület rəmzliliyi, ürfani simvolika, əvvəlki bəhslərdə
də qeyd etdiyimiz kimi, çoxəsrlik bir dövr ərzində ruhani və
ruhaniyyətlə, daha dəqiqi, ehkam və şəriətlə silahlanmış siyasi
hakimiyyətdən gizlənmək üçün idi. Hər iki səbəb istər yazılı,
istərsə də şifahi ədəbi nümunələrin mahiyyətinə dərin bir estetika,
yüksək sənətkarlıq bəxş etmişdir.
Biz “Əsli və Kərəm” dastanının bəzi epizodlarına baş vura-
raq, onlardakı ürfani elementləri və təsəvvüflə bağlı əks olunmuş
331
bir sıra mühüm məqamları nəzərə çatdırdıq. Bu dastanın bətnində
gizlənən daha örtülü və dərin mətləblər barəsində isə gələcək
tədqiqatlarımızda bir az da ətraflı şəkildə bəhs etmək ümidində-
yik. Hələlik isə, araşdırmamızın “Əsli və Kərəm” dastanı ilə bağ-
lı hissəsini burada tamamlamaq istərdik. Bu cür təhlillər qısa da
olsa, Azərbaycan xalq təsəvvüfünün modeli haqda müəyyən
qədər təəssürat yarada bilər.
Biz daha əvvəldə də qeyd etmişdik ki, Azərbaycan xalq
dastanları əsasən aşıq dastanları olduğu üçün, aşıqların dilindən
söylənərək, yaddaşlarda qaldığı üçün, həm də aşıq yaradıcılığı
janrına daxil olan ədəbi-bədii hadisədir. Dastançılıq ənənəsinin
səs, instrumentalizm, teatrallıq kimi elementləri bir arada tutan,
sinkretik janr olan aşıq sənəti ilə birləşməsi bu ənənənin fəlsəfi-
estetik yükünü bir az da artıraraq, onun daha geniş sferalarda
tədqiq olunmasına şərait yaratmışdır. Şübhəsiz ki, həmin
araşdırma sferalarına ürfan və təsəvvüf də daxildir. Həm də bu
mövzu, xüsusilə də Azərbaycanda kifayət qədər az araşdırılmış-
dır. Halbuki mövzu və süjetindən asılı olmayaraq, xalq
dastanlarımızın demək olar ki, hamısında bu məsələ çox aydın və
qabarıq şəkildə təzahür olunmuşdur. Zamanın və ideoloji təbliğat
maşınının uzun müddət qapalı saxlamasına baxmayaraq, ürfani
mətləblər, nə qədər qəribə olsa da ilk baxışdan özünü büruzə
verir. Sanki, ürfan və təsəvvüf Azərbaycan xalqının qan yad-
daşına hopan bir dünyagörüş olaraq, şüurlarda yenidən  oyanması
üçün ani bir təmasa ehtiyac duyur. Kiçik bir toxunuşdan sonra
xalq məfkurəsində özünə çox mühüm yer tutmuş təriqət, mərifət
və həqiqət ideyası ortaya çıxır və öz varlığını müxtəlif şəkillərdə
nümayiş etdirir. Bu, qaçılmaz bir tendensiyadır və nə qədər
332
gizlədilməyə və yox edilməyə çalışılsa da mütləq şəkildə vardır
və elmi cəhətdən tədqiq olunması vacıb olan bir məsələdir.
Araşdırılan mövzu baxımından Azərbaycan xalq dastanları-
nın ən mühümlərindın biri də məşhur “Qurbani” dastanıdır.
“Qurbani” dastanı konkret tarixi şəxsiyyətin, Azərbaycan Səfə-
vilər Dövlətinin banisi, Şah İsmayıl Xətainin quyəndəsi (kəlam-
xan şairi, aşığı) olmuş Dirili Qurban haqda xalq təfəkkürünün
yaratdığı möhtəşəm bir sənət abidəsidir. Aşıq Qurbani kimi
yaddaşlarda özünə yer tutmuş bu mütəsəvvüf sənətkar da təəssüf
ki. uzun zaman yanlış və səviyyəsiz mövqedən araşdırılmışdır.
Belə ki, bu aşıq da digərləri kimi, sadəcə bir aşıq, şair, zahiri
məhəbbət düşkünü olaraq, tanıdılmışdır. Təbii ki, bu faktor da
sovetlər dönəmi təbliğat mexanizminin göstəricisi və nəticəsi idi.
Lakin üstündən kifayət qədər zaman və ideoloji təbəddülat
keçməsinə baxmayaraq, hələ də bü cür məsələlərə münasibətdə
demək olar ki, heç bir ciddi dəyişiklik baş verməmişdir. Hələ də
Aşıq Qurbani, yuxarıda da qeyd etdiyimiz kimi, surətpərəst,
material düşüncə sahibi, sadəcə mahir bir söz ustası olaraq
qələmə verilir. Bu keyfiyyət xalq yaradıcılığının ən müxtəlif
janrlarında istər zahiri, istərsə də batini şəkillərdə mövcud olan
ürfan və təsəvvüf qavramlarına münasibətdə birtərəfli və
yarımçıq fikirlərin formalaşmasına səbəb olur. “Qurbani” dastanı
da məhz bu münasibətin “qurbanı” olmuşdur.
Ancaq onu da qeyd etmək lazımdır ki, “Qurbani” dastanın-
dakı zahiri, dünyəvi məhəbbət mövzuları kifayət qədər tədqiq
olunmuş, eninə-boyuna araşdırılmışdır. Biz dastanın əsasən
əvvəlində yer almış ürfani motivlərə toxunmaq istərdik.
333
Məlumdur ki, dastanlarda məşhur buta elementi mövcuddur.
“Qurbani”də də buta həlledici rol oynayır. Yəni, dastanın baş
qəhrəmanına, Aşıq Qurbaniyə yuxuda buta verilir. Bu məsələlərə
səthi yanaşmaq istəməzdik, amma, bizim fikrimizcə, buta
məsələsinə də bu günə qədər birtərəfli yanaşılmışdır. Belə ki,
butanı adətən bir msitik element kimi qələmə vermişlər. biz buna
etiraz etmirik (hansısa tədqiqat nümulərindən misal gətirmək də
istəmirik). Lakin, butaya sadəcə mistik element kimi yanaşmanın
kökündə də məhz ateist dünyagörüşün yeridilməsi faktoru daya-
nır. Əsl həqiqətdə isə xalq deyimi olan “buta” təriqət elmindəki
ilhamın, mərifət və həqiqətdəki həvalənin təcəssüm formasıdır.
Biz buna əminik və qətiyyətlə söyləmək istəyirik ki, fikir-
lərimizin yeniliyi və bir qədər qəribəliyi, yuxarıda qeyd etdiyimiz
kimi, adət olunmuş yanaşma mexanizmlərinin fonunda baş verir.
Butanın mistik deyil, daha çox ürfani element olması dastanın
əvvəlindəki süjet xəttindən də aydın görünür. Yuxudaykən buta
alan Qurbani oyandıqdan sonra bu şeiri oxuyur:
Yatmışdım, üstümə gəldi ərənlər,
Səfil, nə yatmısan, oyan dedilər.
Oyandım qəflətdən açdım gözümü,
Al, abi-kövsərdən iç, qan dedilər.
Oyandım qəflətdən, açdım gözümü,
Ərənlər payinə sürtdüm üzümü,
Dindirdilər, haq söylədim sözümü,
Doxsan min kəlməmə bəyan dedilər.
334
Qurbani, batıbsan qəm dəryasına,
Ovçunun məskəni dağ arxasına,
Bir seyqəl versənə könül pasına,
Aşiqi məşuqa qurban dedilər.
(Azərbaycan dastanları, Beş cilddə, I cild, Bakı, Lider
nəşriyyat, 2005, 391 səh. s.43-44)
Şerin məzmunu və forması kifayət qədər sufiyanədir.
Ərənlərin gəlişi ürfani qaynaqlarda üçlər, beşlər, yeddilər, qırxlar
kimi zikr olunan kimsənələrin eşq əhlinə, taliblərə gətirdiyi
həvalədir. Qurbaniyə də həvalə gəlir. Şeirdə ayrı-ayrı maraqlı
məqamlar mövcuddur. Bunlardan biri “abi-kövsər” ifadəsidir.
İslam elminə görə, “abi-kövsər” Cənnətdə olan sudur, bulaqdır
və yaxud da hovuzdur. “Qurani-Kərim”in ən kiçik surəsi olan
“Kövsər” surəsində Rəsulallaha müraciətlə “Biz Sənə Kövsər
suyu bəxş etdik” deyə buyurulur. Bu müqəddəs ayənin çoxlu
sayda, müxtəlif şəkillərdə təfsirləri mövcuddur. Bu təfsirlərdən
ən mötəbəri və ən çox yayılanı bu ayənin İslam Peyğəmbərinin
qızı, Əhli-Beytin anası Həzrəti Fatimənin (s.ə.) şəninə enməsi
barəsində olanlardır. Çünki, 3 ayədən ibarət bu surənin mahiyyə-
tində Rəsulallahın oğlan övladı olmaması (doğulan oğlan uşaq-
larının isə çox kiçik yaşda tələf olması) barədə müşriklərin o mü-
barək zata tənələrinə Haqq-Təala tərəfindən verilən cavab da-
yanır. Bu mənada “Kövsər” surəsinin Peyğəmbər qızının şə-
nində nazil olması xeyli dərəcədə inandırıcıdır.
Başqa bir məsələ şeirdəki “abi-kövsər” ifadəsinin Həzrət
Əli ilə bağlı dini rəvayətlərə istinad edilməsidir. Belə ki, həmin
rəvayətlərdə Həzrət Əli Cənnətdəki Kövsər hovuzunun başında
oturan və ora daxil olacaq möminlərə həmin sudan ikram edən
335
şəxsdir. Lakin ürfani mənbələrdə kövsər hovuzu anlayışı tama-
milə fərqlidir. Elə kövsər suyunun məkanı sayılan Cənnət də
təsəvvüfdə başqa mənalardadır. Biz bu haqda əvvəlki bəhslərdə
müəyyən qədər məlumat vermişdik. Qeyd etmişdik ki, Cənnət
anlayışı eşq əhli üçün axirətdən çox yarın, mürşidin camalını
ziyarət, eyni zamanda batini bilgilərə vaqif olmaqdır. Bu bilgilə-
rin mənbəyi isə, ürfani inanclara, təsəvvüf əqidə sisteminə əsasən,
Həzrət Əlidir. Biz bu barədə də əvvəlki bəhslərimizdə geniş izah-
lar vermişdik. “Al, abi-kövsərdən iç, qan dedilər” misrası, bü-
tün bu deyilənlərə əsasən, Həzrət Əlinin ərənlər, pirlər vasitəsi ilə
aşiqlərə verdiyi məxvi, rihani bilgiləri əhatə edir. Kövsər badəsi-
nin nəticəsi olaraq, qəflətdən ayılma anlayışı sırf təsəvvüf fəlsə-
fəsini ehtiva edir. Belə ki, burada səslənən
... Dindirdilər, haq söylədim sözümü,
Doxsan min kəlməmə bəyan dedilər
misraları həmin abi-kövsərin verdiyi ürfani məstliyin
bəhrəsi olaraq görünür. “Doxsan min kəlmə” ifadəsi diqqətçəkən
olduğu qədər də müəmmalıdır. Bu ifadə əsasən ruhani təkamülün
həqiqət mərhələsində özünə yer almış bir mətləbdir. Həqiqətin
mənbələrində üçlər, beşlər, yeddilər, qırx kimsənə, yetmiş iki pir,
üç yüz on üç əsgərlə yanaşı, doxsan min qulamın da adı cəkilir.
Doxsan min qulam anlayışı da digərləri kimi, nasut (insanliq)
aləminin deyil, lahut (ruhlar və məna) aləminin atributları olub,
bu dünyada yalnız aşiq və ariflərin gözünə görünən, bəlli sayda
müqəddəslərin vücudlarında təcəlli edən varlıqlar kimi qəbul
olunur. Deyilir ki, onlar da hülul edir, ərşi-əladakı gerçəkliyin
Yer üstündəki mənzərəsini yaradırlar. Onlarin elmi-həqiqətdəki
336
konkret vəzifələri barədə nələrisə yazmaq araşdırmamızın hədəfi
xaricində olduğu üçün biz bu barədə təfərrüata varmaq istəmirik.
Qeyd etdik ki, “abi-kövsər”lə müşaiyət olunan şeirin maya-
sında Həzrət Əliyə bağlı mətləblər dayanır. Son bənddəki
Bir seyqəl versənə könül pasına,
Aşiqi məşuqa qurban dedilər –
misraları da məna baxımından ürfani gerçəklərə söykənir.
Buradakı “könül pasına seyqəl vermək” kirlənmiş, həqiqətləri
görməkdən məhrum olan könül aynasına  müraciətlə deyilmişdir.
Bu, həmin könül aynasıdır ki, insan övladı onu “Ələst” aləmin-
dən bu dünyaya gətirmişdir. Nəzəri sistemə əsasən, insan yaddaşı,
bu dünyaya gəidikdən sonra xeyli dərəcədə silinmiş, Haqqın, hə-
qiqətin üzünü əks elətdirən həmin ayna kirlənmiş, paslanmışdır.
Elə bu fikrin bənzərinə biz məşhur Əhli-Həq quyəndəsi Beyrək
Quşçuoğlunun ilk söylədiyi kəlamda da rast gəlirik. Şikəst ikən
atası Quşçu Yaqub tərəfindən cəmxananın önünə atılaraq, sonra-
dan pirlər tərəfindən nəfəs verilərək ayağa qalxan Beyrək bu
sözləri deyir:
Mən bir leyli-səttar idim,
Məni qatara çəkdilər,
Sildilər güzgümün pasın,
Aydın didara çəkdilər...
(Bu mənzuməni də biz əvvəlkilər kimi, Əhli-Həq cəmlərin-
dən əldə etmişik).
Bu dünyada o güzgünü təmizləyənlər həmin abi-kövsəri
içib, ruhani məstliyə yetişənlər, dolayısı ilə, əzəli yaddaşı özünə
qaytaranlardır. Bu eşq badəsini aşiqlərə içirən isə, Həzrət Əlidir.
337
Eynilə bu məsələ barəsində biz ustad Aşıq Ələsgərlə bağlı
bölümlərdə geniş bəhs etmişdik.
Qurbaniyə məhz Həzrət Əli tərəfindən buta verilməsi
dastanın əvvəlindəki növbəti şeirdə daha aydın və kəskin şəkildə
göstərilmişdir:
Bir kimsənə gəldi mənim üstümə,
Yazılı şəninə ya minəl-əta,
İmam ola, damad-Əhmədi-Muxtar,
Doldurub camını eylədi əta.
Tərəhhüm eylədi abi-kövsərdən,
Onunçün keçmişəm can ilə sərdən,
İstədim mətləbim payi-Qəmbərdən,
Kəramət eylədi mənə bir buta.
Eşq əlindən namus arım qalmadı,
Nə bir səbrim, nə qərarım qalmadı,
Qurbaniyəm, ixtiyarım qalmadı,
Dönmüşəm kamana, qəddimdi duta
(Azərbaycan dastanları, Beş cilddə, I cild, Bakı, Lider
nəşriyyat, 2005, 391 səh. s.44).
Birinci bənddəki “Doldurub camını eylədi əta” misrası
yuxaridakı fikirlərimizin birbaşa təsdiqidir. Həzrət Əlinin şəriət
prizmasındakı obrazı bu izahlardakı mənzərədən tamamilə fərqli-
dir. Şəriətdə ümumiyyətlə badə, mey anlayışları mövcud deyil.
“Abi-Kövsər” kimi dini terminin ürfani istilahlarla şəraba, saqiyə
və digər qavramlara təbdil olunması, bilindiyi uzrə fundamental
din və ehkamda qəbul olunmazdır. Üstəlik, bu məsələlərin bir-
338
başa Həzrət Əli ilə əlaqələndirilməsi hardasa küfr məqamına
qədər gedib çıxır. Bu da təbii ki, ruhani təkamülün daha üstün və
dərin qatlarında qəbulu və idrakı mümkün olan nəsnələrdir. Bu
qatlar isə bu günə qədər şərti də olsa müəyyənləşən təriqət,
mərifət və həqiqət qatlarıdır. Məhz elə fərqli təfəkkür tərzlərinin
açdığı imkanlarla orta çağ mütəsəvvüflərinin nəzəri bilgilərini
dərk etmək mümkündür. Onu da əlavə etmək istərdik ki, ürfan və
təsəvvüf həm elmi, həm ədəbi, həm fəlsəfi, həm də praktik
baxımdan mükəmməl bir kompleksə malik olub, ayrıca və geniş
şəkildə tədqiq və təhlil olunmalıdır.
Beləliklə, Aşıq Qurbaninin öz şeirlərı vasitəsilə ifadə və
bəlli etdiyi fəlsəfi yön xeylı dərəcədə ruhani təkamülün həqiqət
mərhələsinə yaxındır. Biz bu yaxınlığı tədqiqatımızın  daha
əvvəlki bölümlərində ustad Aşıq Ələsgərin yaradıcılığında
müşahidə və təhlil etmişdik. Aşıq Ələsgər də təsəvvüfün məhz
həqiqət mərhələsindəki mətləbləri tərənnüm etmişdir. Nə Aşıq
Qurbaninin, nə də Aşıq Ələsgərin həqiqət əhli olması barəsində
heç bir iddialarımız yoxdur. Onu da qeyd etmək istərdik ki,
həqiqət nəzəriyyəsinə, bu sahədəki informasiyalara müəyyən
qədər bələd olmaq üçün həmin cameəyə daxil olmaq şərt olsa da,
çox maraqlıdır ki, ürfanın ən son və ən qəliz mərhələsi olmasına
baxmayaraq, “həqiqət” Azərbaycan-Türk xalq təsəvvüfünün
ümdə qollarından biri hesab olunur. Məhz elə bu səbəbdən də
istər Qurbaninin, istərsə də Ələsgərin həqiqət elmindən bəhs
etmələri xalq təsəvvüfündən, dolayısı ilə xalq təfəkküründən
gələn bir informasiyalar toplusu ola bilər. Biz Əhli-Həqliyin
özəlliklə Azərbaycan xalq təsəvvüfünün nümunəsi olduğu barədə
əvvəlki bəhslərdə kifayət qədər tutarlı dəlillərlə bəhs etmişdik.
339
Lakin Aşıq Qurbaninin həqiqət elminə bələdçiliyi, bizim
gəldiyimiz qənaətlərə görə, təkcə xalq təfəkküründən süzülüb
gələn amil deyil. Buna səbəb Aşıq Qurbaninin böyük Şah
İsmayıl Xətai ilə birbaşa əlaqə və ruhani bağlılığı olmuşdur. Bu
bağlılıq bizim fikrimizcə, dastanın ən önəmli və ən həlledici
faktorudur. Biz əvvəlki fəsillərimizdə Şah Xətainin Həzrət Əli ilə
batini, qeybani vəhdəti barədə müəyyən mülahizələr irəli
sürmüşdük. Bu mülahizələrə əsasən belə bir nəticəyə gəlmək olar
ki, dastanda Qurbaniyə buta, yəni, həvalə verən Həzrət Əli,
dolayısı ilə Şah Xətainin özüdür. Bunlar, hər fürsətdə iddia
etdiyimiz kimi, nə əfsanə, nə mif, nə də şəriətçilərin iddia
etdikləri kimi, dinsizlik deyildir. Bunlar konkret nəzəri sistemə
söykənən fəlsəfi dünyagörüşdür ki, geniş bir zümrənin əqidə və
inanc bazasını təşkil etməklə bərabər, Yaxın və Orta Şərq
xalqlarının İslami və ümumiyyətlə ruhani aspektdə sosial-ictimai
həyatının nəzərəçarpacaq dərəcədə əhəmiyyətli hissəsini əhatə
etmişdir. Məhz elə bu baxımdan da Ələvilik, Əhli-Həqlik,
Bektaşilik və ümumiyyətlə əksər təsəvvüf cərəyanları olaraq, bu
sistem dünya elminin geniş tədqiqat obyektinə çevrilmişdir. Biz
də bu mənada araşdırdığımız mövzunun nə qədər ciddi və əhatəli
olduğunun fərqindəyik.
“Qurbani” dastanındakı ürfan, qeyd etdiyimiz kimi, bu
dastanın əsas qayəsini təşkil edir. Bu da heç şübhəsiz ki, Aşıq
Qurbaninin tarixi, gerçək şəxsiyyətinin birbaşa ürfan və
təsəvvüflə bağlılğının, onun bir təsəvvüf ərbabı, mərifət əhli
olduğunun yaratdığı bir şeydir. Məhz elə bu keyfiyyətlər də
həmin dastanı başqalarından fərqləndirir.
340
Dastanın bir çox yerində eşqin məhz “həqiqət” qatındakı
mətləbləri özündə ehtiva edən fikirlər özünə yer tapmışdır. Bu
mətləblərin ən önəmlilərindən biri, haqqında əvvəlki bəhslərdə
də geniş məlumat verdiyimiz məşhur “Qırxlar” mövzusudur. Bu
mövzunun xüsusilə Şah İsmayıl Xətainin mənzumələrində əks
olunduğunun şahidi oluruq (bu barədə də əvvəlki fəsillərdə
ayrıca məlumat vermişdik). Öz ustadının, mürşidi-kamilinin
əqidə yükünü paylaşan Aşıq Qurbani dastanın əvvəllərində öz
həqiqi məramını və eşqinin mahiyyətini açıqlayarkən bu cür
bəyan edir:
Haqqım əmr eylədi, gəldim dünyaya,
Gözüm açdım, mail oldum o burca,
Arif oldum, haqq kəlamın oxudum,
Əlif qəddim dal eylədim o burca.
İsmin xəbər aldım, dedi Vəlidi,
Göydə gəzən Cəbrayıldı, Pəridi,
Qapıçısı Şahi-Mərdan Əlidi,
Məhəmməd meraca gedər o burca.
Qurbani der, arayıban tapmışam,
Qırxlar məclisindən bir pay qapmışam,
Kəbədisə, mən də birin yapmışam,
Min könüldən bir yol gedər o burca
(Azərbaycan dastanları, Beş cilddə, I cild, Bakı, Lider
nəşriyyat, 2005, 391 səh. s.45).
Göründüyü kimi, “Qırxlar” anlayışı bu mənzumədə kifayət
qədər açıq və anlayışlı bir tərzdə ifadə olunmuşdur. Xüsusi
341
olaraq vurğulamaq istərdik ki, Cənubi Azərbaycan Əhli-
Həqlərində bu şeir həqiqət kəlamı kimi cəmxanalarda musiqinin
müşaiyəti ilə zikr olunur. Yəni, “həqiqət” qatında Qurbaninin bir
çox şeirləri mərasim havaları olaraq istifadə edilir. Bu da onun
bir Əhli-Həq olduğu barədəki fikirlərimizə müəyyən qədər
qüvvət verir. Lakin, bir məsələyə də aydınlıq gətirmək istərdik ki,
bizim fikrimizcə, Qurbaninin təsəvvüf ərbabı olması, yaxud da
Əhli-Həqliyi və ümumiyyətlə dərvişliyi Şah Xətaidən ayrı
düşünülə və təhlil oluna bilməz. İstər dastanda, istərsə də tarixi
və məntiqi mənbə və nəticələrdə Qurbaninin əhli-mərifət kimi
mövcudiyyəti birbaşa öz mürşidi-kamili Şah Xətaidən başlayır.
Burada elmi təhlillərdən, tarixi faktlardan çox, ürfani məntiq
əhəmiyyət kəsb edir. Belə ki, istər fəlsəfi, istərsə də tarixi və
ədəbi qaynaqlarda mahiyyəti sona qədər açıqlanmamış sufiyanə
ustad-şagird ardıcıllığı Şah Xətai və Aşıq Qurbani münasibət-
lərində də öz əksini tapmışdır. Bu münasibətlərin paralelini biz
Şəms Təbrizi və Mövlana Cəlaləddin Ruminin mübarək timsa-
lında da görürük. Belə paralellər təsəvvüf tarixində külli miqdar-
dadır. Şah Xətai və Qurbani münasibətləri də klassik pir-mürid
anlayışları çərçivəsində olan bir məsələ idi. Bu baxımdan
“Qurbani” dastanındakı ən müxtəlif mətləblərə, o cümlədən də
Aşıq Qurbani və Pəri məhəbbətindən yaranan assosasiyalara
baxmayaraq, bizim nöqteyi-nəzərimizə görə, bu dastanın əsas
qayəsini məhz elə təsəvvüf və ürfan təşkil edir. Dastanda sırf Pəri
məhəbbəti ilə bağlı məqamlarda belə insan və Allah sevgisi bir
arada və həddindən artıq sistemli şəkildə təzahür olunmuşdur. Bu
sistem, haqqinda bütün əsərimiz boyu bəhs etdiyimiz təcəlla və
hülul məsələsidir. Məsələn, dastanın çox maraqlı bir yerində
342
Pərini zahirən tanımayan Qurbani onun batini sifətlərini, dolayısı
ilə öz eşqinin əsl mahiyyətini açıqlayır:
Özü xoş sifətdi, adı xoş nişan,
Yeriyir qabaqca Mikayıl, Pərim!
Fəriıtə zülflərin tarimar olmuş,
Asılıb gərdəndən həmayıl Pərim!
Qapına gəlmişəm, sayılam, sayıl,
Haqq verən paylara mən oldum qayıl,
Qızıl qıtmığından tökdür həmayıl,
Dünya olsun sənə nəqail, Pərim!
Qurbani qurbandı şahın dərinə,
Dərviş bilər xirqə nədi, dəri nə?
Ağam qıya baxdı, atdı dərinə,
Yetmiş il bənd etdi Cəbrayıl, Pərim!
(Azərbaycan Dastanları, Beş cilddə, I cild, Bakı, Lider
nəşriyyat, 2005, 391 səh. s.93)
Həm quruluşuna, həm də məzmununa görə bu mənzumə
çox maraqlı bir nümunədir. Qeyd etdiyimiz kimi, burada əsas
qayə və hədəf ilahi təcəlladır. Belə ki, bu məqamda insan Pəri ilə
mələklər aləmi, lahut aləmi birləşir. Belə demək mümkümsə,
dəqiq bilmək olmur ki, söhbət hansı pəridən gedir  yerdəki,
yoxsa göydəki? Əlbəttə, ənənəvi baxış tərzi ilə yanaşsaq, məsə-
lənin kökü heç də dərinlərə gedib çıxmır; Aşıq Qurbani Pəri adlı
bir qızı sevir, vəssəlam. Lakin, hər şey bu qədər sadədirmi? Sa-
dəcə şeir parçalarına nəzər saldıqda, onların material bir mə-
343
həbbət mövzusu olduğunu düşünmək nə qədər insaflı və həqiqətə
uyğun olardı?
Bu cür tərkib, xəlitə, yəni, təcəlla vasitəsilə yaranan vəhdət
predmeti – seçilməzlik (vəhdətin bütün mərhələlərini əhatə
etməklə) əslində bütün dastanlarda mövcuddur. Fəqət, özəlliklə
“Qurbani” dastanında bu faktor kifayət qədər bariz şəkildədir.
Yuxarıda da xüsusi olaraq vurğuladıq ki,  bu dastanın ürfan və
təsəvvüflə bağlılığlı, dastan qəhrəmanının mütəsəvvüf dünyagö-
rüşü birbaşa mürşid-mürid münasibətlərindən ibarət tarixi
gerçəklik olan Şah Xətai-Qurbani ünsiyyəti ilə əlaqədardır. Qur-
bani tam mənası ilə bir sufi müridi idi.
Dastan tarixi həqiqətləri tam və düzgün əhatə etmədiyinə
görə, təsəvvüf məsələsində dastan mətnlərinə sona qədər istinad
etmək zənnimizcə, yanlış olardı. Nəzərə almaq lazımdır ki,
dastan daha çox xalq təfəkkürünün məhsuludur. Sadə xalq
düşüncəsində isə dərin və sistemli təsəvvüfün müəyyən deforma-
siyaya uğraması təbii idi. Yəni xalq nə qədər sufiyanə düşünsə də
öz qəhrəmanına material, cismani don geydirməklə, onu özünə
yaxınlaşdırmaq, onu dərk etmək istəyir. Bu da təbii şəkildə, öz
təbii axarına uyğun olaraq, qəhrəmanı sadələşdirir, onu dünya
işlərinin, sadə insan məfkurəsinin qəliblərinə salırdı. Bu isə bir
tərəfdən dastan nümunələrinin yaranıb dillər əzbəri olmasına və
beləliklə də zəngin bədii irsin yaranmasına səbəb olsa da, digər
tərəfdən milli yaddaş sistemindən dərin fəlsəfi məfkurənin get-
gedə silinib getməsinə gətirib çıxarırdı. Bu, milli-mənəvi
deformasiyanın əsasını qoyan amillərdən biri idi. Nəticədə milli
fəlsəfənin bazasından ilahi-metafizik bağlantı yoxa çıxır və belə
demək mümkünsə, xalq dayaz düşünməyə başlayır. Lakin, bizim
344
fikrimizcə, adı çəkilən deformasiyanın ən ümdə səbəblərindən
biri folklor, özəlliklə də dastan nümunələrinin daşıyıcıları olan
sənətkar aşıqlar, onların təfəkkür qəlibləri olmuşdur. Belə ki,
şifahi ənənəyə söykənən dastan yaradıcılığı aşıqların dilində
zaman-zaman yaşamış və bu günlərə qədər gəlib çatmışdır. Biz
həmin “zaman” məsələsini xüsusi olaraq vurğulamaq istərdik.
“Zaman” dedikdə, təfəkkür və fəlsəfi dinamikanın, eyni ruhani
trayektoriyanın varlığını nəzərə almaq lazımdır. Onu da unutmaq
olmaz ki, zaman içərisində, xüsusi ilə Azərbaycan türklərində
ürfan və təsəvvüf fəlsəfəsi baxımından çox güclü deformasiya
getdi. Bu tənəzzülün əsas səbəbi məlum üç yüz illik işğalın
nəticəsi idi. Hələ Sovet imperiyası yaranmamışdan çoxçox
öncələr də Azərbaycan xalqının mənəvi-ruhani təfəkkürünə qarşı
istər daxildən, istərsə də xaricdən kifayət qədər “uğurlu”
əməliyyatlar aparılmışdı. Rus imperiyasına rəğbət, yeniləşmə,
maariflənmə adı altında adını çəkmək istəmədiyimiz müəlliflərin
apardıqları yorulmaz mübarizə müəyyən müsbət nəticələrlə
bərabər, əsas etibarilə material-ateist düşüncəyə istinad edərək,
bütöv insan nəsillərini ideal ruhi bağlantıdan məhrum etdi.
Nəticə isə, bu günün timsalında göz qabağındadır. Tədqiqatçılar
ürfani məsələlərdən yan keçir, cismani, dünyəvi mətləbləri
qabardır, xalq, oxucu kütləsi isə bu məsələlərdə maraqlı və aktiv
deyil. Bütün bunlar bizim araşdırma imkanlarımızı istər-istəməz
məhdudlaşdırır, bu mövzudakı gələcək perspektivlərimizi şübhə
altına salır. Çünki biz öz gələcək oxucu kütləmizdən məhrum
olur, məcburiyyət qarşısında başqa ölkələrə müraciət etməli
oluruq.
345
Lakin hər şeyə rəğmən, biz öz tədqiqatlarımızı əzmlə
davam etdirmək niyyətindəyik. Ürfan və təsəvvüfün bir məfkurə
olaraq cazıbə və əhəmiyyəti sonsuzdur. Çağdaş dünya elmi
ruhani təfəkkürə məhz bu baxımdan yanaşır, fundamental,
yorucu dini komplekslərin yerinə məhəbbət və tolerantlıq
üzərində bərqərar olmuş təriqət və mərifət ədəbiyyatına istinad
edir. Azərbaycanın xalq yaradıcılığı nümunələri, eyni zamanda
klassik bədii inciləri bu baxımdan əvəzedilməz yerə və danılmaz
əhəmiyyətə malikdir.
Biz bu bölümdə Azərbaycan xalq dastanlarından, onların
bətnində və zahiri keyfiyyətlərindəki təsəvvüf elementlərindən,
ürfani qaynaqlardan söhbət açdıq. Qeyd etdik ki, Azərbaycan
dastanları əsas etibarilə aşıq sənəti vasitəsilə, aşıq sənətinin
tərkib hissəsi olaraq öz mövcudiyyətini sürdürmüşdür. Həmin
proses bu gün də davam edir. Biz əvvəlki fəsillərimizdə aşıq
sənətinin çox güclü bir təsəvvüf təmsilçisi olduğu barədə geniş
və hərtərəfli izahlar vermişdik. Məhz elə bu baxımdan da
Azərbaycan xalq dastanlarının aşıq yaradıcılığı versiyası ürfan və
təsəvvüf metodologiyası nöqteyi-nəzərindən diqqətəlayiq və
məntiqidir. Elə bu aspektdən çıxış edərək, söyləmək istərdik ki,
xalq dastanlarındakı sufiyanə meylin davam etməsi və bu
zəmində ümumiyyətlə milli məfkurədəki ürfan fəlsəfəsinin yaşa-
ması üçün birbaşa aşıq sənətinin rolu və əhəmiyyəti çox böyük-
dür. Şimali Azərbaycandakı çağdaş sənətkar aşıqların təsəvvüf
bilgilərindən uzaq olmaları, ürfani qaynaqlardan bixəbər olmaları
kifayət qədər təəssüf doğurucu bir haldır. Dastan mətnləri nə
qədər qorunub saxlansa da şifahi ədəbi nümunə olaraq həmin
mətnlərin icraçılarının əsl mətləbdən bixəbər olmaları istər-
346
istəməz söylənilən və bu vasitə ilə yazıya alınan dastanlara
yozum fərqi, eyni zamanda da fəlsəfi dayazlıq gətirir. Bu
baxımdan fikrimizcə, Azərbaycan xalq dastanları tamamilə yeni
metodlarla tədqiq olunub, xalqın özünə qaytarılmalıdır. Bu min-
valla milli yaddaş sisteminin çox mühüm atributu olan dastan
janrı milli fəlsəfəyə də öz müsbət, ruhani təsirini göstərə bilər.
Elə bu səbəbdən də biz istər klassik yazılı, istərsə də şifahi xalq
yaradıcılığında mövcud olan ürfani ənənələrin, təsəvvüf qaynaq-
larının anlaşılan və modern bir şəkildə bərpa olunmasında israr-
lıyıq. Əks təqdirdə milli mənəviyyatın bədiyyat və bədii-fəlsəfi
arenasında müdhiş bir boşluq yarana bilər və yaranmaq üzrədir.
Çünki, digər xalqlardan fərqli olaraq, bədii-estetik, ədəbi
dəyərlərə öz fəlsəfi sturukturunda daha çox yer ayıran Azər-
baycan türklərinin əfkarında maddi, material dəyərlər nə qədər
əhəmiyyət kəsb edə bilər? Daha konkret və bir az da çılpaq ifadə
etsək, yaddaşlardakı dastan qəhrəmanlarının, yaxud da dünya
tarixinə çox böyük incilər bəxş etmiş dahilərin məhəbbət heka-
yələri, sevda nağılları hara qədər cismani duyğularla təfsir və
müşaiyət olunacaq? Bunun əhəmiyəti varmı? Yaxud da bu dayaz
hisslər, keçici duyğular millətə lazımdırmı? Əlbəttə ki, yox!
Məhz elə bu keyfiyyətləri göz önünə alaraq, alim və ziyalıları-
mızdan materialist, ateist düşüncə məcburiyyətindən çoxdan qur-
tulmuş bir xalqın öndə gələn nümayəndələri olaraq, dünya-
görüşlərini və məsələlərə baxış tərzlərini dəyişmək tələb olunur.
Beləliklə, biz Azərbaycan dastan yaradıcılığındakı təsəvvüfi
meyllərlə, ürfani məqamlarla bağlı müəyyən məsələlərə toxun-
maq istədik. Əlbəttə ki, mövzunun xalq dastanları ilə bağlı tərəf-
ləri o qədər geniş və əhatəlidir ki, bir-iki dastanın müəyyən
347
fraqmentlərınə və yaxud ayrıayrı məqamlarına şərh verməklə
mövzunu sonuna qədər araşdırmaq qeyri-mümkündür.  Ürfan və
təsəvvüf o qədər hərtərəfli və kifayət qədər qəliz bir tədqiqat
sahəsidir ki, onu yalnız şifahi və yaxud da yazılı ədəbi
nümunıələrin tərkib hissəsi olaraq  təhlil etmək bu məsələyə bir-
tərəfli və məhdud yanaşmaq deməkdir. Halbuki, istər fəlsəfi, istər
estetik, istərsə də sosioloji baxımdan təriqət və mərifət məsələləri
kompleks şəkildə araşdırılmağa möhtacdır. Bu ehtiyac Azərbay-
can və ümumiyyətlə Şərq bədii-fəlsəfi təfəkküründə hər zaman
hiss olunmuşdur. Əlbəttə ki, bu sahədə illər və hətta əsrlər boyu
çoxlu sayda dəyərli tədqiqat əsərləri yaradılmışdır. Lakin, bir
qədər cəsarətli görünsə də söyləmək istərdik ki, Yaxın və Orta
Şərqin müxtəlif xalqlarının uzun əsrlər boyu təfəkkür və təcrübə
bazasnını təşkil etmiş olan ürfan və təsəvvüf həmin dövrlərdə də
sonrakı dövrlərdə də alim və filosoflarin qələmi vasitəsilə müəy-
yən qədər xalqdan uzaqlaşdırılmışdır. Belə ki, məsələlərə arif,
dərviş baxışı ilə alim, filosof baxışı bəzən çox dərin ziddiyyətlər
təşkil etmişdir. Belə demək mümkünsə, təriqəti və mərifəti
yaşayan, onu öz həyatında tədbiq edən ürfan əhli, təsəvvüf ərbabı
bu mətləbləri hər zaman rəmzi, əsasən də poetik bir dildə əks
etdirmiş, bəziləri isə bəzi zamanlar sadəcə susmuşlar.
Onların həyat tərzlərini, dünya baxışlarını, mürşid və övli-
yaların kəşfü kəramətlərini kənardan müşahidə edən həmin alim-
lər kənar münasibət müstəvisində əsl həqiqətləri ya anlayaraq
xalqa çatdırmamış, ya da həmin gerçəkləri çox qəliz, dolaşıq bir
şəkildə qalın-qalın kitablara çevirmişlər. Bu cür əsərlərin həcmi,
onların çətin bir üslubda qələmə alınması onu göstərir ki, ürfan
və təsəvvüfün nə demək olduğunu  həmin alimlərin özləri də
348
doğrudürüst anlaya bilməmişlər. Bildiyimiz kimi, elmi əsərləri
anlaşıqlı bir dildə yazmaq hər zaman ən məqbul və üstün meto-
dologiya hesab olunmuşdur. Çünki, bu əsərlər nəticədə insanlıq
naminə yaradılır. Məfkurə adamının üstünlüyü də orasındadır ki,
axtarıb tapdıqlarını yaşarı və faydalı bir hala gətirmək üçün onu
ictimailəşdirə bilsin. Əks təqdirdə bu cür əsərlər müəllifinə
gətirdiyi şöhrətdən başqa heç bir dəyərə malik olmur.  Bu şöhrət
isə fərdi keyfiyyətdir və bətnində istər mənfi, istərsə də müsbət
olsun, eqo gəzdirir. Ürfani dünyabaxış isə bunun tam əksini tələb
edir. Elə bu baxımdan da söyləmək yerinə düşərdi ki, sırf
mənəviyyat məsələlərini özündə ehtiva edən bir məfkurə tərzini
material düşüncə ilə incələmək, ona dünyəvi rəng vermək, onu
dünyəvi keyfiyyət və çalarlarla dərk etməyə çalışmaq bu günə
qədər elə də müsbət və kafi nəticələrə gətirib çıxarmamışdır.
Sual oluna bilər: nədir bu dünyəvilik? Belə çıxır ki, ürfani
dünyagörüş, mütəsəvvüfanə məfkurə başdan-ayağa asketizmdir?
Əlbəttə ki, yox. Məsələnin düyünlü nöqtəsi məhz həmin
dünyəviliyin nə demək olduğundadır. Biz burada dünyəvilik
dedikdə, elmin sırf material dünyabaxışından ibarət olmasını
iddia edənlərin təməl yanlışından bəhs edirik. Daha öncə də qeyd
etmişdik ki, onların bu yanlışı din və dindarlar adlanan bir
zümrənin elmi-material dünyagörüşündən tamamilə uzaqlaşıb,
əks cəbhədə mövqe tutmalarına gətirib çıxarmışdır. Bu, tarixi bir
əməliyyatdır, qəsdən və ustaca işlənib hazırlanmış bir sistemdir.
Elmi dindən və beləliklə də alimləri dindarlardan ayırmaq
nəticədə savadsız dindarların və dinsiz alimlərin qarşıdurmasına
gətirib çıxarmişddır. Dindarlar, inananlar zümrəsi heç cürə öz
inanclarını insani, bəsit məntiqlə əsaslandıra bilmirlər. Əvvəlki
349
abzasların birində də qeyd etdiyim kimi, çox qədim zamanlarda
yaşamış tarixi şəxsiyyətlər, hadisələr tarix elmi tərəfindən tədqiq
olunur, üzə çıxarılır, amma peyğəmbərlər və dinlərin yaranma
tarixi hər zaman qeyri elmi və qeyri ciddi bir nəsnə olaraq,
xatırlanır. Allahçılıq yalnızca inanc məsələsi olaraq bir kənara
qoyulur və hətta qüdsal şeylər olaraq, toxunulmaz elan olunur.
Bu müqəddəslik, bu toxunulmazlıq isə, təbii ki, inancı məntiqdən
ayırmaq istəyənlərin əməlinin nəticəsidir. İllərdir ki, elmi ateizim
Avropada, dünyanın başqa proqresiv məkanlarında tənqid olunur,
kommunizm ələ salınır, fəqət əslində onların özləri də elmi
ateizmin yolunu gedərək, mənəviyyatın varlığını inkar etmək
istəyən gizli güclərin dəyirmanına su tökürlər. Dünən elmi
ateizm, bu gün isə sivil dünya adı altında dini düşüncə elə dini
düşüncə olaraq qalır. Hətta, bəzi İslam ölkələrində dini-ideoloji
nəzəriyyələr, ictimai hərəkatlar ateistlərin, materialistlərin özləri
tərəfindən hazırlanıb, meydana qoyulur. Bu keyfiyyət yeni deyil.
Məsələn, götürək elə İran ərazisindəki İslami məzhəbçiliyi. Bu
məzhəbi nəzəriyyə risaləçilik, müasir ictihad problemləri o
qədər ilkin və qeyri-adi  dərəcədə mənasız və gülünc mətləbləri
qabardıb, ümummilli məsələlərə çevirir ki, bu, dinin və
dindarların işi ola bilməz.
Bütün bu sarpmalar, geriləmələr, bizim fikrimizcə, din
adlanan məfhumun içərisindəki ürfani boşluqdan, vəhdət fəlsə-
fəsinin idrak və qəbul olunmamasından irəli gəlir. Belə ki, dini
zümrə (bu, xüsusilə də sonuncu kamil din olan İslam dininin çox-
milyonlu cameəsinə aiddir) israrla bəşəri düşüncəni dərkolun-
mazlığa, insan iradəsinin və feiliyyətindəki muxtarlığın dar
sərhədlərinə sürükləyir. Öz dininin, öz müqəddəs kitabının
350
məhsulu və iftixarı olan Mövlananı, Nəsimini, Yunus Emrəni
inkar etməli olurlar. Çünki onlar hər şeyin mərkəzində insanın
dayandığını, bütün yolların insana çıxdığını, Allah deyilən
məfkurənin insandan kənarda olmadığını iddia etmişlər. Bu isə,
ürfandır, təsəvvüfdür. Bu yöndəki düşüncə insanı işıqlandırır,
fərəhləndirir, insanfa qorxu və bəlirsizlik deyil, məhəbbət və
əminlik yaradır. Əgər düşüncə və ruhda insan Allahın bir zərrəsi
və ruhani kamiilk yolunun sonunda Onun özüdürsə, Ona qovuş-
muşsa, o zaman nədən qorxacaq, nədən, kimdən xəbərsiz olacaq?
Şəriət, fundamental din isə insanı qorxuya və bəlirsizliyə
yönləndirir. Beləliklə də din böyüklərindən, bilginlərdən asılı
vəziyyətə salır. Diqqətçəkəndir ki, kilsənin, xilafətin, qanunların,
ictihadın hakimiyyəti hər zaman dünyəvi hakimiyyətə xidmət
etmişdir. Bu xidmət azad düşüncənin qarşısını almaq üçün uzun
əsrlər boyu yararlı və işlək vəziyyətdə olmuşdur.
Bütün bu düşüncələr bir daha onu göstərir ki, əqidə, inam
anlayışları fərdiyyətçilik mövqeyindən çıxaraq, ictimai məzmin
daşımış, bəzən müsbət, bəzən də mənfi sonucları ilə tarixi
hadisələri yönləndirmişdir. Bu hadisələr isə, zaman-zaman insan
nəsillərinin gen yaddaşına hoparaq, onun məfkurəsində, məi-
şətində, folklorunda öz möhkəm yerini tutmuşdur. Bu baxımdan
ruhani-mənəvi düşüncənin, dini-mistik dünyagörüşün müxtəlif
xalqların bədii yaradıcılığında, estetik zövqündəki yeri və
əhəmiyyəti danılmazdır. Elə bu baxımdan da istər bədii yaradıcı-
lıq nümunələrinə, istər folklor yaradıcılığına yeni bir baxış tərzi
ilə yanaşmaq günün aktual məsələlərindən bir ola bilər. Baxış
tərzinin yenilənməsi, yanaşma metodunun kökündən dəyişilmə-
sini şərt olaraq ortaya qoymaqla biz xalq yaradıcılığı nümunələ-
351
rindəki gizli və aşkar məqamların üzə çıxarılmasına və ürfani,
mütəsəvvüfanə meyllərin açığa çıxarılması işinə müəyyən
töhfələr verə biləcəyimizə inanırıq. Bu cəhd təkcə elmi, proq-
matik bir iş olmaqdan çıxmalıdır. Nəticədə məsələlərin bətnində
xalq, onun gündəlik yaşam tərzi, məişətində və həyatının ən
müxtəlif sahələrində istifadə etdiyi, istinad etdiyi folklor və
etnoqrafiya dayanır. Təbiidir ki, bir xalq, bir toplum dünən qüd-
sal mətləblər, dərin və yaralı məhəbbət olaylarına həsr etdiyi
bayatını, xoryatı bu gün dayaz və gülünc mətləblərə bağlayırsa,
bu, folkorun, bədii-estetik məfkurənin həmişəyaşar olduğundan
xəbər verir – zira bu yaşarılıq xalqın mənəvi düşüncəsinin
aynasıdır, inikasıdır. Bu baxımdan gəlinən nəticə odur ki, tarixi
şifahi və yazılı mənbələri araşdırmaq, onlara bir başqa nəzərlə
yanaşmaq elə toplumun, kütlənin özünə, öz içinə müdaxilə etmək
deməkdir. Əlbəttə ki, müsbət və köklərə mümkün qayıdış
yönündəki belə müdaxilələr öz vacibiyyətini hər zaman qoruyub
saxlamalıdır. Bunlar vacib və qaçılmaz məsələlər olaraq, aktu-
allıq qazanmalıdır. Əgər bir xalq, bir millət belə mənəvi də-
yərlərə sahibdirsə, öz genlərində bu cür uca və ülvi duyğuları
saxlamışdırsa, onları niyə aşkar və material bir tərzdə, görünən
bir şəkildə davam etdirməsin? Axı həmin dəyərləri itirən bir
toplum onun yerinə nəyi qoyur? Axı dünyanın proqressiv
millətləri belə etmirlər. Onlar öz köklərinə müdhiş bir israrla
qayıdırlar. Köklərə qayıdış məsələsi bizlərdə də mövcuddur,
ancaq bayağılıq qazanmışdır. Ona görə ki, milli köklər dedikdə,
biz dərin fəlsəfi, ruhani mətləbləri deyil, quru qəhrəmanlıq
pafosunu, içiboş müdriklik qavramlarını özündə ehtiva etmiş
mətləbləri nəzərdə tutmuşuq. Müəyyən dini kəlamların, övliya və
352
pirlərin, ərənlərin sözlərinin içini boşaldaraq, onları atalar sözləri,
zərbül-məsəllər şəklində təqdim etmək, təhrif edilmiş şəkildə
xalqın özünə qaytarmaq, əslində elə xalqın əlindən həmin dini,
həmin inancı, həmin övliyaları, pirləri, ərənləri onun
yaddaşından silmək deməkdir. Son illərin tədqiqatçıları, konkret
olaraq, bizim ölkəmizdə buna xeyli dərəcədə nail ola bilmişlər.
Onlar bunu daha çox kommunist ideologiyasının, elmi ateizm
metodologiyasının basqısı altında edə bilmişlər. Bu gün bu
arealda həmin təbliğat maşını işləmir. Lakin bu zahirdə belədir.
Aşkar təbliğat yoxdur, amma beyinlərdə demək olar ki, önəmli
heç nə dəyişilməyib. Həmin ideoloji yön öz təsirini hələ uzun
illər sürdürəcək kimidir. Çünki, yeni cəhdlərə, müasir baxışlara
olan təpki və aqressiya özünü aşkar şəkildə göstərir. Fəqət, hər
şeyə rəğmən zaman öz işini görür, geriyə qayıda bilməyən
proseslər gedir.
353
V FƏSİL
EŞQ RİSALƏSİ
“Böyük olma ki, kiçiklərin yanında olacaqsan.
Kiçik ol ki, böyüklərin yanında olasan”
(Cavid Mürtəzaoğlu)
Bunları haradan öyrəndin?
Mərifət kitabından.
Bəs haradadır o kitab?
Heç yerdə...
“Qüdrət insana müqəddəslik gətirməz, ancaq müqəd-
dəslik insana qüdrət gətirər”
(Cavid Mürtəzaoğlu)
Oxumaq öyrənməkdir, öyrənmək əməl etməkdir. Fəqət
əməl etmək üçün öyrənmək, öyrənmək üçün oxumaq vacib deyil.
Əlimizin altındakı kitab deyil, dəftərdir. Yəni, oxumaq üçün
deyil, yazmaq üçündür.
Kitab mürşid deyil. Çünki, irşad sahibi olmağın birinci və
sonuncu şərti xidmət etməkdir. Kitaba qulluq isə, mümkün deyil.
Kitabı sevmək də olmur. Ona görə ki, sevgi və xidmət anbaan
hərəkətdən, inkişafdan və gözəlliyə doğru dəyişməkdən doğur.
Bu isə yalnız və yalnız hər günün canlı şəxsində mövcuddur.
Tarix tarxdə qaldı. Haqqin işini yerinə gətirənlər öz işləriylə
məşğul deyillər. Haqq isə, Allahdır – yəni, Həyydir, diridir.
Dünyanın anlamadığımız sonuna qədər, Allahın rəhməti və
354
hüccəti Yer üzündən kəsilməyəcək. Deməli Haqqin işi hər an göz
önündədir.
Bu gün də tarixdir. Sabahkılar bizi tarixə çevirəcək. Tarix-
dəki böyüklər özlərindən öncəkiləri bilirdilər, görürdülər.
Rəhmət və hüccət hər zaman diri olduğu üçün Allah
dostlarının da dirilərini axtaraq.
Özü olmayıb Haqq olanlar hər zaman yanımızdadır. Onları
bu gün tanıyaq ki, tarixdə gizlənməsinlər.
Ilk nəzərdə şəriətin ictihadına bənzəyir. Fəqət arada bir neçə
ayrıntı var.
1. O, şəriətdir, bu, mərifət
2. O, qanundur, bu, eşq
3. O, hamı üçündür, bu, hamı üçün deyil.
Əgər qanunlar və ehkamlar hər şeyi həll etsəydi,...
Əgər müctehidlər və alimlər hər şeyi görsəydilər,..
Əgər bilik və məntiq bütün suallara cavab versəydi... O
zaman savaş və barışlara ehtiyac, mübarizə və nəzəriyyələrə yer
qalmazdı.
Nəhayət ki, insanın yalnız özünə möhtac olduğunu anlaması
onun qurtuluşudur.
Əslində qanunlar eşqdən sonra yaranıb. İdrak məhəbbətin
qalıqlarından törəyib. Hər şeyi ağıl və məntiqlə dərk etmək istəyi,
ruhi bağlantı qırılandan sonra baş verib.
Şeytan hər şeyi bacarır, təkcə sevə bilmir.
Həyat bir qapıdan girib, o biri qapıdan çıxmaqdır.
Və yaxud da
“Dünya möminin zindannıdır”
(Həzrət Əli)
355
Kimsən?
Alim idim, arif oldum.
Bir də söylə.
Elmi atdım, eşqi tutdum.
Bir də söylə.
Qaldan çıxdım, hala düşdüm.
“O şey ki, əlində var, verəsən.
O şey ki, başında var, atasan.
O şeylər ki, sənə gəlir, onlara məğrurlanmayasan”
(Əbu Səid Əbu Xeyr)
Sev ki, qurtulasan,.. Başqasını sev ki, özünü sevməyəsən...
Tərki-dünyalıq könüldə olur. Onda belə çıxır ki, sən
dünyanı yox, dünya səni tərk edir, sənin içindən çıxıb gedir.
“Xalq ilə ol, xalqdan olma”
(Həzrət Əli)
Ehkamlar təməl kimidir, görünmür. Qanunların üzərində
eşqin binası ucalır. Binanın gözəlliyini və əzəmətini görən onun
təməli haqda düşünmür.
Təqva və zöhd üzərində ucalmayan eşq, təməli qazılmamış
bina kimidir – ani bir küləkdən uçur.
Aşiq qəlbdən ibarətdir. Qəlb isə ehkam və qanun tanımır.
Onlar qəlbə sığan şeylər deyil . Qəlbin məkanı isə bədən və ruh
olduğu üçün onun yeri təmiz və pak olmalıdır.
Aşiqin qayğısı və dərdi onun təqvası və ibadəti ətrafındadır.
Dünya eşqi, həyat qayğısı ağıl və məntiq sahiblərinə məxsusdur.
356
Eşq əhli üçün dünya və axirətin fərqi yoxdur. Sevmək
zaman və məkan istəməz.
Sevgi azadlığını aşiqin qəlbinə Haqq-Təalanın özü im-
zalayıb.
Aşiq nə bəndədir, nə də tacir.
O, nə qorxur, nə də istəyir.
Eşqin şiddəti yaddaşda yatır. Kuyi-yarı görənlər, dərgahdan
qopanlar aşiqlərdir. Eşq isə hər kəsə nəsib olan deyil. Çünki, hər
kəs oradan gəlməyib.
“Əgər Allah-Təalanın ariflərlə bağladığı əhd
olmasaydı...”
(Həzrət Əli)
“Divaney-ieşq olmağa hər kim həvəs etsə,
Əvvəlcə gərək dərs ala rindanəliyimdən”
(Əliağa Vahid)
Birinci meyi Adəm içdi.
Onun meyini, onun məstliyini Şeytan öz xeyrinə yamsıladı.
Bəşərin günaha girdiyi rəngli meyləri icad etdi. Məstlik məst-
likdir, fəqət biri qaranlığa, o biri işığa aparır.
Haqq meyinin əvvəli qaldır, sonu hal. Şeytan meyinin əv-
vəli haldır, sonu qal.
Hallar görünəndir. Haqq camalının pərtövü halın mən-
bəyidir. Bunu yaşayan, onu sözə çevirə bilmir. Sözə çevirə bilən
isə, o halı yaşaya bilmir.
“İmam Qəzzalinin yazdıqlarının hər səhifəsi özü ilə
Allah arasında hicab oldu”
(Şəms Təbrizi)
357
Söz qaldır  başqasına hal versə də.
Susmaq haldır ətrafda qilu qala səbəb olsa da.
Danışmaq sevgilisinin üzünə hicab cəkməkdir. Susmaq öz
üzünü hicablamaqdır.
Danışmaq şeydalqıdır, susmaq rüsvalıqdır. Özünü şeyda
edən, sevgilisini rüsva edir, özünü rüsva edən sevgilisini qoruyur.
Halın mənbəyi hicrandır.
Yara qovuşmaq vüsala yetmək deyil. Vüsal varlıqdır,
qovuşmaqsa yoxluq.
Varlıq donunu geyinənlər əslində yoxdurlar.
Fənafillah isə, əsil varlıqdır.
Rahi-eşq içrə mənə ancaq fəna məqsud idi,
Şükr kim, məqsudə yetdim, intizarım qalmadı
(Məhəmməd Füzuli)
Tələb
Eşq
Mərifət
İstiğna
Tovhid
Heyrət
Fəna
Bunlar da şərtidir. Sevənin qəlbi sevgisinin ölçüsünə
bərabərdir.
Haqqın son kitabındakı “Ələm nəşrəh ləkə sədrək” ayəsi
onun qəlbi kimi kainatın da genişlənməsi anlamına gəlir. Fəqət,
burada eşqi təqib edən ariflərin əbədi hicranından bəhs edilir.
358
Vəsl günü başlanğıc idi. Yolun ortası hicran, sonu isə nə aşiqə
bəlli deyil, nə də məşuqa.
“Ələm nəşrəh” Allah böyüyür. Fəqət, bu böyümək onun
ehtiyacından yaranmır. Böyümək Onun xasiyyətidir.
Haqq ilə rabitə hicran zənciri olsa da bu da bir vəhdətdir.
Hicrandan başqa əlaqə yoxdur. Əbədi hicran gerçək vüsaldır.
Əbədiyyət özü nisbidir. Kainat nə sonludur, nə də sonsuz.
Üçüncü bir şey nədirsə, o da bizə məlum deyil. Fəqət bu
üçüncünün eşqin içərisində gizləndiyinə əminik.
Allah xəttatdır.
Üç xətt yazdı.
Birinci xəttini özü oxuya bildi, başqaları yox.
İkinci xəttini həm özü oxudu, həm də başqaları.
Üçüncünü isə nə özü oxuya bildi, nə də başqaları,..
O üçüncü xətt MƏNƏM!!!
(Şəms Təbrizi)
Bunlar Yerdəki, görünən ağlın ermədiyi nöqtələrdir. Fəqət
insan qəlbi bir neçə kainatdan da geniş olduğu üçün həqiqət
sirrləri orada yatır. İnsan öz qəlbinə necə baxsın? Haradadır o
qəlb?
Həqiqət ululuq sirlərinin keyfiyyətlərə sığmayan bir
tərzdə açılmasıdır.
Həqiqət gerçəyin məlum zühuru ilə yoz olmasıdır.
Həqiqət birlik varlıqlarını özünə cəzb etməsidir.
Həqiqət əcəl sabahından işaran bir işıqdır ki, birlik
varlıqlarının üzərinə düşər.
(Həzrət Əli)
359
Ağıl idraka istinad edir. İdrakın məkanı beyindir. Beyin
insanla bərabər yaranır, onunla bərabər torpağa qarışır. Beyin
özüylə keçmişdən yaddaş gətirmir. Özündən sonra gələcəyə heç
nə buraxmır.
İdrak əməldən uzaqdır. O, dərinləşdikcə gerçəklə arasındakı
uçurum da dərinləşir. Buna görə də sadə bir dərvişin qəlbindən
əllərinə, dizlərinə, vücuduna axan əməlin varlığı sözə gəlmir və
zəka əhlini heyran qoyub, qısqandırır.
Özünü sevən Onu sevməz.
Onu sevən özünü sevməz.
“Ənəlhəqq” demək, Haqqi deyil, özünü inkar etməkdir”
dedilər və doğru çıxdı.
Zatən insanda Allahdan başqa heç nə yoxdur. Olanlar da
Onun müqabilində heç nədir. Bunu anlayanlar iki aləmin xoş-
bəxtləridir.
Bu, sıradan bir nəzəriyyə deyil. Təqdirə layiq ayrıca bir
fəlsəfə də deyil. Içində və çölündə bir olan, özünə yalan sat-
mayan gerçəyi daşıyandır. Eşq zamandan və məkandan asılı
olmadığı üçün zaman və məkan içərisində olan hər kəs bu
gerçəyi bilir. Bu gerçəyi bulanlar onun ünvanını bilənlərdir.
Hər gecəni Qədr bil,
Hər keçəni Xızr bil.
(Mir Həmzə Seyyid Nigari)
Yaşadıqlarını paylaşmaq dərdindən qurtulanlar,
Danışanda zikr edib, susanda danışanlar,
Arzuların dərdlərə hamilə olduğunu bilənlər,
Ölümü, məhbusun azadlığı gözlədiyi kimi gözləyənlər,
Görünməyənləri görünənlərdən yaxşı görənlər,
360
Ehtiyacı ilə nəfsini ayırd edə bilənlər,
Öz ömrünü yaşamayanlar,
Başqalarının könlünə girməkdən qaçıb, öz könlünü
dolduranlar,
Yanlız və yazlnız eşqdən ağlayanlar,
Mənlik libası yırtıq-yırtıq olanlar,
Atası ilə ustadını, anası ilə torpağı dəyişənlər,
Din içində din, Dünya içində Dünya, can içində can
bəsləyənlər,
Ölüm süfrəsinə birinci əl uzadanlar,
İbadətdən başqa bütün həvəslərini yox edənlər,
Doğulanda ağlayıb, öləndə gülənlər,
Vüsalı hicran içində gizlədənlər,
Allahdan başqa dostu, nəfsindən başqa düşməni olmayanlar,
Allahdan deyil, Onu itirməkdən qorxanlar,
Nisbi zamanla deyil, mütləq zamanla yaşayanlar,
Özü başda olmaqla hər kəsə qarşı nifrətin və məhəbbətin
məsafəsini qoruyanlar,
Dinini də unutsa, ədəbi unutmayanlar,
Rahatlığın Şeytan tələsi olduğunu bilənlər,
Hədəfi yalnız qəlbinin hüzuru olanlar,
Hər kəsi və hər şeyi sevməkdə peyğəmbərlərlə yarışa
girənlər,
Həqiqət üçün ayrıca zamana, qəhrəmanlıq üçün ayrıca
məkana ehtiyacı olmayanlar,
Mehribanlıq və ədəb sayəsində başını bəlaya soxmayanlar,
Tikanları qırmaqla yox, gül əkməklə məşğul olanlar,
361
Özü haqqında mənfi düşüncə yaratsa belə zamansız dö-
yüşlərə girməyənlər,
Öz dəyərini və qürururnu yalnız daşıdığı sirrlər və məhrəm
olduğu zatlar xatirinə qoruyanlar,
Gözünü qırpmadan öncə belə Haqqin adını çəkənlər,
Hafiz demişkən, dostlarla mürüvvət edib, düşmənlərlə mü-
dara edənlər,
Gecə-gündüz necə yaşadığını deyil, niyə yaşadığını düşü-
nənlər,
Ətrafdakı bütün pisliklərin özündən qaynaqlandığına
inananlar,
Yalnız məcburiyyət qarşısında qalanda məsləhət verənlər,
Yalnız sevməyi öyrədənlər,
Gündəlik ibadətləri düşə biləcəyi ən aşağı mərtəbə oldu-
ğunu anlayanlar
Bunlar saya bildiyimiz görünənlərdir ki, tarixin və insan-
lığın sınağından çıxmışdır.
Şeir:
Kimə qısqanım səni?
Kimdən qoruyum səni?
Allah kimi bir şeysən,
Sevməyən yox ki, səni...
Bizim görə bildiyimiz və görə bilmədiyimiz rənglər əslində
iki cəhətdən nisbidir. Birincisi, biz onları elə görürük. İkincisi,
mütləq bir rəng vardır ki, Dünya örtüyünü dəlib keçəndən sonra
parçalanır, rənglərə dönür. Bu, son kitabdakı “SİBQƏTULLAH”,
yəni, ALLAHIN RƏNGİ-dir.
362
Əslində görünən, duyulan hər şeyin alt, məna qatı daha
vacib və daha işləkdir.
Həqiqətlərin, olub-bitənlərin, ümumiyyətlə mövcudiyyətin
çox az bir qismi gözlə görünəndir.
Bir şüanın zərrəsindəndir, fəqət rəng özgədir,
Deyrlərdən, məscidi-viranələrdən çıxmışıq.
(Əliağa Vahid)
Xilqətin səbəbi onun necəliyindən daha vacibdir.
İnsan xilqətdən öncəmidir, sonramıdır?
Degilsən çoxdan ey gərdun, cahan seyrində yoldaşım,
Nola xəm olsa qəddin, səndən artıqdır mənim yaşım.
(Məhəmmd Füzuli)
Yaratdığını sevən mütləq və mütləq sevdiyini yaratmışdır.
Xilqətin səbəbi eşqdir  bunu ehtimal etməyinə dəyər.
Eşqin də öz məntiqi vardır. Fəqət, o məntiqin istifadə
qaydaları ya gizlidir, ya da sözə gəlmir.
Ürfan əməldən sözə keçəndə fəlsəfə olur, yəni miskinləşir.
Yerlər, göylər hicablarla doludur. Aşiqin sevgilisi ilə ən
qalın hicabı hər mərhələdə baş tutan ikilikdir. Vücudun vəhdəti
aləmlərin vəhdətidir. Külli aləmin mövcudluğu üçün bir insan
bəs edər.
Yaşananları yazmaq, yazılanları yaşamaqdan daha asandır.
“İkincisi çox zaman mümkün olmur” desək, bəlkə də səhv et-
mərik. İnşaallah, Qəzzalinin başına gələnlər bizim başımıza
gəlməz.
363
Xalqın şərindən qaçan öz şərinə düşər. Öz şərindən qaçan
heç kimin şərinə düşməz.
Diqqət ediləsi cəhət odur ki, külli kainatı insan qəlbinin bir
guşəsinə sığdıran Allah onun bədəlini də insandan alır. Yəni,
qüdrət qüdrətdir  Haqq yolunda olsun, Şeytan üçün olsun.
Əbədiyyət şərabı Yarın dodaqlarındadır. Yarın nəfəsi
Ruhul-Qüdsdür. Bir dəfə dirilən bir daha ölməz. Yar əlindəki
Xızr çeşməsi də elə budur. Həqiqətlərin xırdalanıb fəlsəfələrə dö-
nüşməsi üçün əlimizdən gələni edirk. Beləliklə də bizə ikram
edilən o badəni yerdən-yerə vururuq.
Möminlər üçün ədalətin zühuru, aşiqlərin üçün məhəbbətin
zühurudur. Möminlərlə aşiqləri bir ayara gətirmək istəyənlər ya
xamdırlar, ya da riyakar.
Özünü öldürməkdən daha çətin xilas yolu özünü unut-
maqdır. Hər ikisindən məqsəd özündən qurtulmaqdır. Ağıllı
adamlar cəhənnəm əzabını deyil, mürşidə qulluq etməyi seçər.
Özündən can xilas eylər, kimi kim, canü canandır.
(Cavid Mürtəzaoğlu)
Iki cür ziyarət var: zahiri ziyarət və batini ziyarət. Birincisi
üçün yol getmək lazımdır. İkincisi üçün də yol getmək lazımdır.
Birinci yol çöldə, ikinci yol içdə gedilir. Ikinci də məkan
dəyişməkdir. Birinci məkan daş-torpaqdır, ikinci məkan mənə-
viyyat və əxlaqdır. Hər iki ziyarət uğursuz ola bilər. Yəni, həmin
zat sənə ziyarət verməyə bilər. Fəqət, batini ziyarətin uğurlu
olma ehtimalı daha böyükdür. Uzaq məkanlardakı qulluq, yəni
batini müridlik surətpərəstlik və riyakarlıq təhlükəsindən uzaqdır.
Kaş ki, şəriət əhlinin də bir mənəvi Kəbəsi olsaydı  yazıqlar uzun
yolları dəf edəndən sonra yenə də gühanlarının yanına gəlib, hər
364
şeylərini əldən verməsəydilər. Fəqət, “kaş ki” kəlməsi bu dün-
yada gecikmə, axirətdə isə mənasızlıq deməkdir. İki aləm bir-
birinə qətiyyən bənzəmir. Onları birləşdirən yeganə varlıq başda
da ortada da axırda da insan oğlu insandır!
Darlıqda genişlik var.
Fəlakətlərdən ucada dayanmaq onları səadətə çevirər.
İnsan Haqq dərgahından qovulduğu üçün Dünyanın hər
sabahı dərdlə açılır. Dərdlərdən qaçanlar onlara yaxalanır.
Dərdlərin üstünə gedənlər onlara məğlub olur.
Fəqət, dərdlərdən yan keçə bilməyin ən qısa yolu sevdiyin
və sənə rahatlıq gətirən şeylərdən imtina etməkdir. Vücudun
ağrısı başqa dərdlərə sipərdir.
Dünya xasiyyətini dərd kimi göstərən şey insanın arzuları
və nəfsidir. Dünyanın əyrisi heç zaman düzəlməz. Onun xilqə-
tində kamillik yoxdur. Dünyada kamillik arayanlar bu dünyaya
uyanlar və nəfsinin köləsi olanlarla eyni peşmançılığa düçar
olurlar.
Yaşantının mahiyyəti ona görə eşqdir ki, insan dünyaya
gəlirkən, ən böyük hicrana düçar olub. Haqq Vahid olduğu üçün
Onun yanında olmaq mümkün deyil. Ya fənafillah var, ya da
hicran. Doğuluş fənanı parçalayır. Ayrılıq eşqi doğur.
İslam Peyğəmbəri belə buyurur:
“Mutu qəbləhən tə mutu!”  Ölməmişdən öncə ölün!
Demək, yaşantısında “ƏNƏLHƏQ” deyənlər haqlı imişlər.
Deməli, bu, mümkündür.
Haqq əhlinin iki bəlası var; Birincisi, xalqdan irəli getmək-
dir. İkincisi, öz təfəkküründən özünün geri qalmasıdır. İkinci
365
bəla gerçək bəladır. Əsl bəla odur ki, ona qalib gəlmək mümkün
olsun.
Ariflə məxluq arasındakı qorxulu uçurum dərinləşdikcə,
irəli getməkdən başqa yol qalmır. Geriyə dönmək uçuruma
düşməkdir. Dayanmaq özündən geri qalmaqdır.
“Gedirik vəslə gedən qorxulu yolları şirin”
(Hafiz)
“Həqiqət ululuq sirrlərinin keyfiyyətlərə sığmayan bir
tərzdə açılmasıdır”
(Həzrət Əli)
Bu sirrlər hər zaman açılır. Fəqət Yerdəki məntiq və bəşəri
idrak çərçivələrində olmadığı üçün hər kəsə bu sirrlər açıla bilmir.
Eşqin məntiqi ağıl, ruh, idrak, zəka, qəlb, könül daxil ol-
maqla insan vücudunun heç bir yerində gizlənmir. Bu məntiqi
bulmaq üçün aşiq olmaq gərəkdir. Adından bəllidir  aşiqanə
məntiq.
Aşiqin məşuqu isə kənardadır, özündə deyil. Özündən qur-
tulan eşqin məntiqinə yetişər. Varlıq donu tər-təzə olanlar elə bir
zirehə bürünmüşlər ki, eşqin oxundan başqa hər şey onu dəlib
keçə bilər  elm, sərvət, şəhvət, qürur və sairə.
Elə buna görə də Şeytan sevməkdən başqa hər şeyi bacarır.
“Özünü tanıyan Allahı tanıyar”
(Həzrət Əli)
Allah gəlmişdi.
Bəs nə oldu?
Yedilər, yatdılar, O da qayıtdı getdi!
366
Zühur və təcəlla hər an və hər yerdə baş verir.
Xəstə dillərdən ötür gəlsə də İsayi-zəman,
Hanı bimar düşən, ya dili-bimar hanı?
(Mənsur Həllac)
Son Peyğəmbər Allahın hamı ilə (bəli, hamı ilə) paylaşdığı
son sözü idi. Onun sözü bitmədi. Fəqət, paylaşdıqları bundan
belə hamı deyil.
Peyğəmbərlik aşkardır, övliyalıq gizli. Aşkardan fərqli
olaraq, gizlini axtarmaq lazımdır. Onu axtaranlar isə, aşiqlərdən
başqası deyil. Bütün peyğəmbərləri ən yaxşı halda fiziki cəhət-
dən öldürən insanlığın nəyinə lazımdır bir də qalxıb övliyaları
axtarsın?!
Maraq başqadır, eşq başqa. Maraq əhli təhlükəlidir. Getdiyi
yolu yarımçıq gedər. Qazandığı bir ovuc təfəkkürü ya elmə
çevirib özünə şəxsiyyət qazanar, ya da qaytarıb başımıza çırpar.
Talibləri sınağa çəkməyin sirri də elə bundadır. Bu sınaqlar ona
görə açıq-aşkardır ki, burada qeyrət yarışı gedir. Hədəf sərvət və
şöhrət deyil ki, hər yoldan keçən sona qədər davam gətirə bilsin.
Böyüklər demişkən, yüz kişi girər meydana, üçü qalar...
Sirrlər kitablarda gizləndiyi üçün sirr deyil. Zira, kitaba
düşdüsə, bu artıq sirr ola bilməz. Sirr ona görə sirrdir ki, əgər
Şeytanın böyük qullarının əlinə düşsə, Haqq-Təala həmin sirrləri
mütləq pünhana çəkəcək. Bu da, Haqqin camalına şükürlər olsun
ki, bu günə qədər hələ baş verməyib. Buna görə də ariflər çox
zaman susmaq üçün danışırlar.
Tərk edib getdin məni, gəl bir də yarı yadə sal,
Sən özün çox çəkmisən təlx intizarı, yadə sal.
367
Bivəfalıqdan nələr gördün, gəl ondan söhbət aç,
Kim sənə öyrətdi qəhri-ruzigarı, yadə sal.
Xəncəri-eşqin qılafı aşiq omuş ibtida,
Mən səninlə bir niyaməm, Zülfüqarı yadə sal...
(Cavid Mürtəzaoğlu)
Naqislərin kamillərə vurduğu zərbə, kamillərin Şeytana
vurduğu zərbədən ağırdır.
Mərifət sirrləri ona görə gizli qalır ki, onlar həm Haqqın
aşiqlərə əmanətidir, həm də məhrəmi naməhrəmdən ayırır.
Rişxənd hədəfi olmaq ariflərin könül qapısını bağlayır.
Dərvişlərin vücudu buna görə ağıllı və sıradan görünmür. Qəribə
olmağı biz istəmədik, dünya bizdən istədi. Dərdü bəla qapısını
sona qədər açmaq sərfəlidir. Ona görə ki, qapının o üzündə fərəh
dayanıb.
“Ləzzət gedər, günahı qalar, əziyyət gedər, ləzzəti
qalar”
(Həzrət Əli)
Təkəbbür qəflədir.
İnsanı qəflətdən uzaq tutan şeylər təvazö və ədəbdir.
Ədəb batində olur, təvazö zahirdə. Ədəbsiz təvazö
riyakarlıqdır.
Az danışmaq sərvətdir.
Susmaq ədəbin yarısıdır. Digər yarısı isə dinləməkdir. Din-
ləmədən susmaq təkəbbürün başlanğıcıdır.
İnsanı kar edən öz səsi, kor edən öz mənliyi, cahil edən
öz elmidir.
368
Hər kəslə barışan özüylə də barışar. Özündən küsən hər
kəsdən küsər.
Atalarının yolunda həqiqəti axtaranlar, həqiqətin yolu-
nu deyil, atalarının yolunu gedirlər.
İnsanın içində eşqi yox, eşqin içində insanı görə bilmək
doğrudur. Nifrəti görmək istəyən nifrəti, məhəbbəti görmək
istəyən məhəbbəti görəcəkdir.
Haqqı özündə axtaran, başqalarında batili görəcək.
Haqqı başqalarında görən, onu özündə də görəcək.
Rəhmət və şəfa yağış kimidir. Ümumun içində olmadan ona
yetişmək olmaz. Şeytanın ən böyük silahı təklikdir. Təklik mən-
liyin, mənlik isə təkəbbürün ekiz qardaşıdır.
Fəqət, zahidlə aşiqin cəmiyyəti fərqlidir. Zahid xalqın
içində, aşiqsə aşiqlərin içindədir.
Məscid vəhdətdir, meyxanə yoxluq. Həqiqətin yolu mən-
likdən vəhdətə, vəhdətdən fənayadır. Fəqət, bu yolda dayanacaq
yoxdur. Durmaq donmaqdır. Donmaq isə hədəfin deyil, özünün
təsdiqidir. “Əl ələ, əl Haqqa” demiş ərənlər. Yolun davamı hər
an özündən keçməlidir. Haqqın təcəllasını gəzdirənlər bu
təcəllanı başqalarında görürlər. Mürid üçün mürşid var. Mürşid
isə, özü müriddir. Silsilə, təkəbbürün varlığını yox edib, Şeytanın
üzünə eşqin qapısını həmişəlik bağlayıb.
Mən səni Allah sandım,
Sən başqasını...
Başqası özgəsini,
Özgəsi məni...
Aləmə bax?! (Ъавид Мцртязаоьлу)
369
Eşqin çarəsi yoxdur  nə Dünyada, nə də axirətdə.
Aləmlərin Mövlası öz sifətlərini yaratdıqlarında gizlədib.
Onun sifətləri cövhərdir. Sifətlərinin təcəllası isə ərəzdir.
Cövhərin ərəzdən fərqi Xaliqlə məxluqun fərqi qədərdir. Cövhər
külldür, ərəz cüzv. Cüzvlə küllün fərqi isə, onların keyfiyyətində
yox, sığındıqları məkandadır. Cövhərin tərkibi vahiddir, parça-
lanmır. Ərəzin tərkibi isə kəsrətdir, yəni çoxluq. Tərkibi kəsrət
olan parçalanır, dəyişir, ölmür, ancaq əmanət verilir.
İnsan vücudunda bulunan yeganə cövhər Eşqdir ki, Haqqla
insanın ayrılığını inkar edir. Eşqi parçalamaq mümkün deyil.
Ərəzdən qurtulmaq hər kəsə müyəssər olmadığı üçün aşiqlər
zümrəsi hər kəsdən ayrılır.
Dünya ərəzin məkanı olduğu üçün aşiqlər burada qəribdir.
Cahillərin sayi çoxalmır, cəhaləti artır. Aşiqi hamı görür.
Cahili isə ariflər görür. Eşqin şiddəti artdıqca ərtafdakı qəflət və
cəhalətin də basqısı artır.
“Cahillər çoxalanda ariflər qərib olar”.
(Həzrət Əli)
“Bütpərəstlik xudpərəstlikdən yaxşıdır”
(Cavud Mürtəzaoğlu)
Surət həqiqətin təcəllası olanda bütə çevrilir. Fəqət büt
özü surətə çevriləndə həqiqət ortadan gedir.
Surətlər könüllərə həkk olunarsa, gözlə görünmələrinə
ehtiyac yoxdur. Yox, əgər könüllərdə deyillərsə, o zaman görün-
mələrinə heç ehtiyac yoxdur.
Təcəlla zatı əvəz edə bilməz, amma təmsil edə bilər. Nurun
özünü görməsək də onun kimin üzərinə düşdüyünü görmək
aşiqlərə xasdır.
370
Başında göz gəzdirənlər üçün Allah yoxdur. Əgər olsaydı,
qurtulardılar. Necə ki, Dünya üzərindəki güclüləri və gözəlləri
başlarındakı gözlə görməklə öz əməl və hisslərini nizama salırlar.
Allahı görən göz könüldədir.
Məni görə bilməz hər başı gözlü,
Könül gözündə binalar gərəkdir.
(Şah Xətai)
Bəsirət gözü hikmətləri görür, könül gözü eşqi. Hikmət əhli
də Dünyadan qopub, eşq əhli də. Hikmət əhlini yerin cazibəsi
çəkir, eşq əhlini göyün. Hikmət elmdir, eşq ürfan. Sədi həkimdir
(alimdir), Hafiz arif. Elm idraka bağlıdır, ürfan könülə. İdrakdan
əmələ yol bağlıdır. Könül isə əməldir. Buna görə də idrak
yalandır, ürfan gerçək.
Elm nəfsi tərbiyə etmir. Eşq isə nəfsi idarə edir. Alimin
özünə belə gücü çatmırsa, deməli elm ancaq Allaha bağlıdır. İn-
sana məxsus olanlar isə elm deyil, bilikdir. Elmdə fərdiyyət var.
Fərdiyyət isə Allahın sifətidir. Eşqdə isə könül var. O da aşiqə
deyil, məşuqa bağlandığı üçün aşiqin könlü də yoxdur. Fərdi
qüruru olanlar yalnız özlərindən mədəd umanlardır. Eşq əhli isə
özündən ibarət olmadığı üçün qurtuluş yolundadır.
Eşqin mənbəyi gözəllik deyil. Gözəlliyin mənbəyi eşqdir.
Aşiqin sevgisi aşikar, məşuqun sevgisi gizlidir.
Eşqin mərtəbələri və məkanı yoxdur. İnsan sevgisi və Allah
sevgisi deyilən ayrıntı çürük əfsanədir. Sevməyi bacarmayan nə
insanı nə də Allahı sevə bilər. Sevən sevir, sevməyən sevmir.
“İnsan Allah ola bilməz, Allah insan ola bilər”
(Cavid Mürtəzaoğlu)
371
İnsanı Allahdan ayrı görən nə insanı görür, nə Allahı.
“İnnəllahə xələqə Adəmə əla surəti”  Allah insanı
(Adəmi) öz surətində yaratdı.
(Hədisi-şərif)
Gördüklərinə inanan görmədiklərinə inanmaz. İnam şərtdir,
sevgi qaçılmazlıq. İnanmamaq olar, sevməmək olmaz. Küfrün
tövbəsi imandır, eşqin tövbəsi küfr.
Küfr zülfün salalı rəxnələr imanımıza,
Kafər ağlar bizim əhvali-pərişanımıza.
(M. Füzuli)
Zülf zikrdir, kakil namaz. Kakil surətin önündə durmur.
Aşiqə surət təsdiqdir, eşq deyil. Zülf isə surəti örtür. Qapalı surət
aşiqin güzərgahıdır. Namaz vüsaldır, zikr hicran. Vüsal əvvəl
gəlir, hicran sonra. Mömin aşiq olmaya bilər, öz əlindədir. Aşiq-
sə mömin ola bilməz  öz əlində deyil.
Cənnət uçmağın sonudur. Eşq isə cənnətdən sonra başlayır.
Möminlərin cənnəti, kafirlərin cəhənnəmi, aşiqlərin isə
məşuqu var. Məşuq la məkandır. Aşiq isə sonunda məşuqa
qovuşduğu üçün, deməli aşiq yoxdur. Varlıq donunu bu dünyada
ikən parçalayıb, yox etmək həmin əbədiyyət meyidir ki, əvvəli
varlıqdır, sonu yoxluq.
Təfəkkürdə və sözdə irəli gedən əməldə geri qalar. Ağılla
könül bir yerdə çalışmır. Amma könüllə əməl hər zaman bir
yerdədirlər.
372
Haqq insanı əvvəl sevib, sonra yaratdığı üçün insanda əvvəl
eşq yaranır, sonra iman. İnanıb sevənlər çoxdur. Amma sevib
sonra inananlar isə azdır.
Eşq düşüncəni qoruyur. Düşüncə eşqi öldürür. Dü-
şüncənin təsdiqi elmdədir, eşqin təsdiqi əməldə. Kamil insan ağlı
ilə eşqini birləşdirən deyil, ağlını eşqində əridəndir. Ağıllı ada-
mın özünü sevərlər, eşqli adamın Allahını. Çünki, ağıl hər kəsi
özünə dəvət edir, eşq isə Allaha. “Mən ona görə heç nə yaz-
mıram ki, Mövlananı oxuyan Mövlananı sevir. Məni oxuyan
Allahı sevir. Yazdıqlarım isə üzümdədir. Onları oxuya bilən
Mövlana oldu”
(Şəms Təbrizi)
ŞƏRİƏT
“Hər başlanan şey bitər, hər gözlənilən şey gəlib çatar”
(Həzrət Əli)
Xoşbəxtlər yalnız mücadilə verənlərdir.
İnsanın ehtiyacları, arzu və istəkləri onun imtahanı üçün
yaradılmışdır.
Mövcudiyyətin davamı maneələri aşmaqla gerçəkləşir.
Heyvanlar yalnız yaşam savaşı verirlər. Onların nəfsi ehti-
yacları qədərdir.
Mələklərdən fərqli olaraq, heyvanların günahsızlığı Allaha
yaxın olduqları üçün deyil, insandan uzaq olduqları üçündür
yəni, bütün gözəllik və üstünlüklərlə bərabər insan həm də ehti-
yacını aşan nəfsin daşıyıcısıdır.
İnsan həm də heyvani-natiqdir.
373
Heyvan acından ölə bilər. İnsan isə öz xilqətinə yad olan
bütün imkanlara əl atıb yaşamaq məcburiyyətindədir.
Onun xilqəti ona müxtəliflik verib. O, dayandığı nöqtədən
bütün altı istiqamətə doğru hərəkət edə bilər və bunu edir. Bu,
onun böyümək və kiçilkmək imkanının olduğunu xatırladır.
Heyvanlar ucalmır və alçalmır (əgər bu baş verirsə, burada
insan əli var – eyni cinsdən olan bir heyvan küçədə ölür, digəri
bir sərvət bahasına satışa çıxarılır).
Mələklər isə yalnız Allaha tərəf ucalmaqla məşğuldurlar
(buna “yaxınlaşmaq” desək, daha doğru olar).
İnsan isə ona verilən faili-muxtarlığın gücüylə həm ucala
bilir, həm alçala bilir. Bu, həm mələklərin ona səcdə etdiyi in-
sandır, həm də Şeytanın məkrini gerçəyə çevirib, Allahın ən bö-
yük düşməninə çevrilən insandır.
“Hər şey insan üçündür” demək, insana qürurla bərabər,
ağırlıq və məsuliyyət də gətirir.
İnsan üçün ən gizli olan şeylər onun gözləri önündə olan-
lardır.
İlahi rəhmət və bərəkət artdıqca insanın nankorluğu da artır.
Nankorluq əslində korluqdur. Günahkarlıq əslində ən böyük
nadanlıqdır.
Yer üzünün ən əbləh adamı Allahın (əgər onun üçün
Allah gerçəkdirsə) haram saydığı şeyləri halal və mümkün
hesab edənlərdir.
Nəyin mümkün, nəyin namümkün olduğunu təyin etmək
üçün bəlkə də insanlıq tarixinə nə peyğəmbərlər, nə də səmavi
kitablar gərək deyildi.
374
Allahın Haqq zərrəsi hər kəsdə doğuluşdan bulunduğu üçün
körpə uşaq da səhv edəndə şüuraltı hisslərlə utanır.
İlahi tərbiyənin iki əsas səbəbi vardır – biri imanlı insanları
tənha qoymamaq üçün, digəri isə imansızların bəhanəsini
kəsmək üçün  yəni Həqiqət ortaya çıxanda “bizə yol göstərən
yox idi” deməsinlər deyə.
Həqiqət isə görən gözlər üçün hər zaman ortadadır.
Mütləq həqiqəti nisbi yapanlar öz tənhalıqlarına təskinlik
vermək üçün öz “həqiqətləri”ni yaradanlardır.
Vacib olanlar mümkün olanlardır. Qanunlar isə mümkün
olanlara hesablanıb.
İlahi qanunlarla bəşəri qanunlar arasında uçurum onda
yaranır ki, bəşəri qanunlar Haqdan və könüldən deyil, məkrdən
və nəfsdən doğur.
Ağlın və nəfsin insanı tərk etməyəcəyi labüddür. Adi, Yer
məntiqi isə, bunu göstərir ki, bu insanın yaradacağı hər hansı
qanun fəlakətlərə səbəb olacaq dərəcədə qüsurludur. Əgər nəzərə
alsaq ki, ümumiyyətlə ehkam və qanunlar qüsursuz deyil –
bunlar İlahi kitablara əsaslansalar belə, onda məsələlərə nisbi
baxmağa məcbur oluruq.
Fəqət səmavi kitablar qanun yazmır. İlahi hökmlər isə iman
əhlinə yardımdan, küfr əhlinə isə tövsiyədən başqa bir şey deyil.
Tarix boyu səmavi kitablara əsaslanan qanunların müəllifi
insandır. Bu qanunlar qondarma ideologiya və uydurma
cəmiyyətlərdən fərqli olaraq, daha məntiqli və insana yaxın olsa
da nəticədə insan iradəsinin məhsulu olduğu üçün dini dövlətlə
“demokratik” cəmiyyətin bəlaları sonunda bərabər keyfiyyətlərə
375
malik olur. Çünki ikisi də insani təşəbbüs və bəşəri müdaxilənın
bəhrələridir.
Qədim dövrün kahinləri müasir dövrün siyasi ideoloqlarıdır.
Hər ikisi İlahi müdaxilənin qarşısını almağa çalışır və insan
zəifliyinin köməyi ilə bunları gerçəkləşdirir.
“Şeytan hardadır” deyənlər, üzündə nur qalmamış, təkəb-
bürdən ağlını itirmiş, ölümdən başqa hər şeyi görən, maddi sərvət
hərisliyinə mənəvi-fəlsəfi don geydirmiş, həyatında hüzur və
könül rahatlığına bir zərrə yer qoymamış insanlara tərəf baxsın!
Şeytan əhdinə vəfa qıldı. Fəqət şərtinə də sadiq qaldı. Şərt isə be-
ləydi: mən Sənə sadiq olanlardan başqa hər kəsi Sənin yolundan
azdıracağam.
İlahi sədaqət xilqətdən gəlir. İnsan dünyaya pak gəlsə də
gələcəkdə onun Allah dostu, yoxsa nəfsinin köləsi olacağı onun
taleyinə çox bağlıdır. Bunun sirrini isə, sıradan qanunlara söy-
kənən məntiqlə açmaq mümkün deyil. Cəbr və ixtiyar məsələsi
bütün dünyada, tarix boyu alimləri məşğul etmiş, fəqət eyni
zamanda məyus etmişdir.
Buradan belə nəticə çıxır ki, çoxsaylı sualların cavabı ya
elmdən kənardadır, ya da elm o elm deyil. Hər iki halda cəbr və
ixtiyar, yəni insanın yaşadıqlarının öz taleyi, yoxsa öz iradəsi
olduğu məsələsi açıq qalır. İnsan faili-muxtardır, eyni zamanda
İlahi nizamın bir parçasıdır. İnsan nə iş görsə də sonunda
kainatın nizamına xidmət edir. Bəs onda haram və halallar,
günah və qadağalar nə üçündür?
Nəfsin yeri insan vücududur. Onun ehtiyacı vücudun
ehtiyacıdır.
376
İdrakın varlığı onun vacibliyini təsdiq edir. Ruh haqqında
bilgi nə qədər az olsa da onun varlığıyla qurulan rabitə insanı ən
çox məşğul edən şeydir.
Yaradılan heç bir şey səbəbsiz və gərəksiz olmadığı halda
onların hansına yaxın olub, hansından uzaq olmağın həqiqəti
yenə də İlahi təqdirdir. Hər şey insan üçündür – fəqət bəziləri
xeyri üçündür, bəzilər ziyanı üçün. Xeyirə yaxınlaşıb, ziyandan
uzaqlaşmağın ən birinci yolu xeyirli və ziyanlı şeylərin valığını
qəbul etməkdir. Torpaqdan qalxan, yer üstündə gəzən, beyinlərdə
və gözlərdə dolaşan saysız məxluqat var ki, insanın onlarla
məcburi əlaqəsi qanun və ehkamlar olmadan tənzim edilə bilməz.
Ehkam və qanun şərtdir  fəqət buna mütləq ehtiyacı olanlar
üçün. Hər mərtəbədə ehtiyac insanla bərabərdir. Bu gün qanuna,
qorxuya ehtiyacı olan, sabah eşqə və azadlığa ehtiyac duyur.
“Müctehidə təqlid edən kafərdir” deyən Şəms Təbriziyə
möminin yox, arifin ehtiyacı var. Yetər ki, bütün varlıq İlahi
vəhdətə doğru getsin.
Rübai
Hafiz deyir, aşiq ola hər dərdə düçar,
Alnındakı müşkülləri möhr ilə açar.
Leykən, ürəyim bağlı qalan saətdə,
Hafiz qəzəli oldu mənə altun aşar.
Şəriət nədən vardır? Bunu bilmək maraqlıdır.
Bədənin ehtiyaclarının paralelində qeyri-bədənin də
ehtiyacları mövcuddur. Buna ibadət deyilir. İbadət öz yanında
təqva, ədəb, pəhriz, elm və digər nəsnələr gətirir. Bu nəsnələr
ictimailəşib müəyyən sistem və ehkam halına keçəndə buna
şəriət deyilir.
377
Əslində dinin özü ibadət və təqvanın ətrafında dolanan
əfkari-ümumiyyədir desək, səhv etmərik. İbadət Allahla davamlı
rabitədir. Bu rabitəyə səylə varmaq və onu boş yerə, boş zamana
çevirməmək üçün hərtərəfli bilgilər və əxlaqi ünsürlər gə-
rəkməkdədir.
İnsan varlığı özündə çox geniş aləmləri ehtiva etdiyi üçün
din və şəriət onun əxlaqı və məişəti çərçivəsindən çıxır. Həmin
insan öz ruhi və bədəni mövcuiyyəti ilə ictimai hadisəyə çevrilir.
Bu, onun ailəsində, yaxınlarında və ətrafında önəmli iz buraxır.
Əgər bu keyfiyyətin bir və ya bir neçə insanı deyil, geniş insan
toplumunu əhatə etdiyini düşünsək, o zaman şəriətin mövcud-
luğunu ciddi anlamda qəbul etmək gərəkdir. Mövcudluq isə
inkara gəlməz bir şeydir. Mövcud olanı ya qəbul edirlər, ya da
məhv edirlər.
Şəriət dinin əsasında təşkil tapan qanunlar məcmusudur.
Əgər bu qanunlar əsrlər boyu yaşayaraq, öz gücünü itirmir və
modernləşərək, özünə yeni həyat qazanırsa, buradakı dini faktoru,
dolayısı ilə İlahi müdaxiləni unutmamaq ağıllı adamların işidir.
Hər zamanın öz şəriəti onun təmsil edən dinin gerçəkliyinə
bağlıdır. Şəriətsiz din ölü dindir.
Bəzi dinlər isə uydurma və insan kamalının bəhrəsi olduğu
üçün onların şəriəti də uydurmadır. Hər hansı bir əqidəni və
yaxud dini cərəyanı zorla yaşatmaq olar, amma qəlblərə yeritmək
olmaz. Çünki, beyindən, ağıldan, idrakdan, məntiqdən fərqli
olaraq, qəlblərə girən hər şey lillahdır, yəni Allahdan gəlir. O
düşüncənin birbaşa Allahın sözü olması şərt deyil. Haqq üçün
çırpınan, ustadı mələklər olan hər hansı bir insan övladının da hər
hansı bir təlimi lillahdır. Bəs Haqqı batildən necə ayırmalı?
378
Hər hansı bir əfkar və düşüncənin Haqq yoxsa batil oldu-
ğunu anlamağın ən asan yolu onun silsiləyə bağlı olub-olma-
dığını bilməkdir. Silsilə zaman içində qırılmayıbsa və yaxud özü-
nü davam etdirən başqa bir təlimə, başqa bir ada və şəklə təbdil
olubsa, deməli o, Haqqdır. Çünki zaman hər şeyi saf-çürük edir.
Zamanın sahibi və onu nəzarətdə saxlayan yalnız Allahdır! Al-
lahın istədiyi əqidə və əfkar zamanları aşan, ustadının və şa-
girdinin arasında mövcud olan nəsnədir.
Sevilmək üçün sevmək, dərk olunmaq üçün dərk etmək,
qəbul olunmaq üçün qəbul etmək şərtdir.
Özündən və ətrafdan qaynaqlanan qeyri-İlahi hər şeyi ən az
zərərlə dəf etməyin yeganə yolu ehkam halına keçmiş ibadət və
təqvadır.
Şəriət ehkamları ilə qane olmayan könüllər zamanını
Şeytanı dəf etməyə deyil, Allahı qazanmağa sərf edir. Tərs mütə-
nasiblik isə ondadır ki, Allahı qazannmaq üçün də Şeytanı dəf
etmək lazımdır. Deməli mənəvi, əqli və ruhi mərtəbələrdən asılı
olmayaraq, şəriətin təməl ehkamları  namaz, oruc, təqva, zöhd
vacib əməllərdir.
Bu mənada şəriət ürfan şəhərinin hasarıdır. Qapısı isə
təriqətdir. Qapıdan dostlar girər, hasardan düşmənlər...
Allahın şəhri Nəbidir, qapısı Şahi-Vəli,
Deşik axtarma, bu şəhrin belə dərvazəsi var.
(Şəhriyar)
Haramlardan qaçmaq təqvanın əsasıdır. Təqva isə ibadətin
bel sütunudur. İbadətsə dinin diriliyidir. İbadətsiz insanın dini
əfsanədir. Yanında ibadət olmayan elmi məşğuliyyət nəticədə
379
dəlilikdir. Əqli yorğunluğu və durğunluğu isə istirahət deyil,
ibadət dəf edər. Çünki elm insana təfəkkür gətirir, ibadət isə onu
yox edir. Hər hansı bir elmin isə yalnız Allaha məxsus olduğunu
isə imanlı alimlər bilər.
İmansız alimləri elm xilas etməyəcək, amma elmsiz
möminləri iman xilas edəcək.
“İnsanın insandan üstünlüyü yalnız təqvadadır”
(Həzrət Əli)
Bir tərəfdən ibadətin şirinliyi, bir tərəfdən də günahların
çoxluğu əksər möminlərin şəriətlə kifayətlənməsinə səbəb
olmuşdur.
Təriqət, Mərifət, Həqiqətdən fərqli olaraq, Şəriət toplumun
malıdır. Toplum üçün şəriəti əvəz edə biləcək ikinci bir şey yox-
dur. Şəriət din evinin çöl qapısı, digər üçü isə iç qapılarıdır.
Şəriət varlıqdır, Təriqət yoxluq. Mərifət varlıqdır, Həqiqət
yoxluq. Şəriət dinin, Təriqət isə Şəriətin bəhrəsidir.
Şəriət yaz fəslidir, insan könlündəki Haqq gülüstanının
güllər açan məqamıdır. Küfrün yoxluğundan imanın varlığına
açılan qapıdır. Haqqa sarı açılan yolun əvvəli də şəriətdir, ortası
da şəriətdir. Sonu isə,.. Bu yolun sonu yoxdur.
Qalan mərtəbələr insan könlündə ucaldıqca, onun binası
şəriət üzərində daha da möhkəm qurulur. Təriqət əhli olmaq
şəriətdən qaçmaq deyil, şəriəti yanında aparmaqdır. Dərin
zəkadan, tərbilyəli nəfsdən dəm vuranların sadə bir ibadətə
gücü yetmirsə, o zaman bu yolun sonunda Şeytan dayanıb.
İnsanı təkcə ibadətdən ayırmaq Şeytana bəs edir. Daha onun
başqa mücadilə verməsinə ehtiyacı qalmır.
380
Qanunlar və ehkamlar Şeytanı dəf edə bilirsə, həmin andan
eşqin dövranı başlayır. Eşq olan yerdə Şeytan mövcud deyil.
İbadət bədəndən və ruhdan verilən zəkatdır.
Niyyətsiz ibadət quru hərəkətdir.
İbadətsiz oruc pəhrizdir.
Təqvasız ibadət yoxdur, ibadətsiz din yoxdur, dinsiz heç nə
yoxdur.
Şəriət açılmayan sirrlərin tərcümanıdır.
“Allah-Təala Meracda mənimlə doxsan min kəlmə
paylaşdı və buyurdu: Bunların otuz minini xalqa aç söylə.
Otuz minini yalnız ariflərlə paylaş. Qalan otuz minini heç ki-
mə açma” (Hədisi-şərif)
Şəriət susmaq üçün danışmağa bənzəyir. Danışan isə Haqq
özü olduğu üçün xalqa şəriət də bəs edir.
“Qurani-Kərimin yeddi, gahən də yetmiş qatı vardır”
(İmam Cəfəri-Sadiq)
Şəriətin alimləri, şəhidləri insanlığın kamalı üçün yetərlidir.
Bəşəriyyət İslamın sadəcə şəriət qatındakı böyüklərini həzm et-
məyə başlasa, qiyamət saatına qədərki vaxt ona kifayət etməz.
Aşiqlərin və ariflərin dərki isə Dünya və axirət tanımayan kö-
nüllərin işidir. Könüllərin sultanı aləmlərin Rəbbidir. Həmd
olsun o Allaha ki, hər kəsin könlünə bəs edir!
“İrəli getməyin meyvəsi peşmançılıqdır, ehtiyat etməyin
meyvəsi salamatlıq”
(Həzrət Əli)
Xilas xalislikdəndir. Xalislik ixlasdır. İxlas könüldə baş
verir. Könüldə tam olmayan ixlas əməldə naqislik törədir. Dü-
şüncə ilə əməlin vəhdətinin yeganə yolu ixlasdır.
381
İmanın sirri ixlasda gizlənmişdir. İnsanlığın sirri isə,
imanda. İxlaslı olmayanın imanı, imanı olmayann insanlığı
naqisdir.
Şəriət alimlərin və fəqihlərin bəhs edəcəyi mövzudur.
Könül işi elm və məqam istəməz. Könülün sərmayəsi ix-
lasdır. Əməllərin və ibadətlərin zahiri kamilliyi könülə təsir et-
məz. Amma könüldəki ixlas ibadət və əməlləri kamilləşdirər.
Əslində həqiqi mömin də aşiqdir.
“Məhəbbətdən keçən Haqdan da keçər”
(Şah Xətai)
Könüldən düşən ixlas zahidlikdir. Aşkara çıxan zahidlik
riyakarlığın başlanğıcıdır. Riyakar zahidlik imanın təməlini
sarsıtsa da zahiri şəklini qoruyur. Batin zəiflədikcə zahir qüvvət-
lənir. Buna görə də ariflərin dilindəki “zöhdü riya” kəlməsi yan-
yana işlənir.
Sirrlər eşqin içində yatır. Aşiqlərin eşqi qüvvətləndikcə,
onlar arifə, zəiflədikcə isə, möminə çevrilir. Sirrlərin açılması
qorxunu yox etdiyi üçün imanda qorxu var. Qorxu mənfəətə
çevrildikcə, zahidlik də riyakarlığa çevrilir. Mənfəətini güdən
riyakarlar imanını güdən zahidlərə bənzəyərək, dinə və dindar-
lara rəhbərlik etmişlər. İslam Peyğəmbərinin bütün nəslini İslam
və iman adıyla qətlə yetirənlər əslində aşiqlərə və ixlas sahibləri-
nə savaş açmışlar. Çünki bu savaşın əsl mahiyyətində eşqi alda-
dan iman, imanı aldadan mənfəət var.
Dünyəvi mərtəbələrə ucalmaq mənəvi mərtəbələrdən
enməyə bərabərdir.
Dindən ayrı, hətta “Allahsız” rejimlərdə belə dövlətin və
hakimiyyətin xidmətində dayanan ruhanilərin din adına
382
topladıqları sərvət qalınlaşdıqca, altda qalan din get-gedə görün-
məz olur, həqiqi məkanı könüllər olan imanın səsi eşidilməz olur.
Təkallahlığın təbliği üçün zülmdən qaçıb, dünyalarından
imtina edən Əshabi-Kəhf 309 illik yuxudan ayıldıqdan sonra
həsrətində olduqları dinin indi də zülmün başında dayandığının
şahidi olub, bu dəfə qiyamətə qədər yuxuya getdilər.
İmanın bədəni şəriətdir, ruhu isə ürfan. Şəriətsiz ürfanın
sonunda təhlükə, ürfansız şəriətin sonunda isə riyakarlıq dayanır.
İmanla eşqin fərqi zahidlə aşiqin fərqindən törəyib. Eşqini
qəlbindən dilinə gətirən insan oğludur.
Eşqdən xəlvət gələr, xəlvətdən eşq,
Oldu peyda çün əzəl xilqətdən eşq.
(Cavid Mürtəzaoğlu)
Xəlvət məhrəmlik ehtiyacından doğur. Naməhrəmin olma-
dığı zamanlar xəlvət yox idi.
Sirrlərin aşkara çıxacağı gün bəlli deyil. Aşkarların sirrə
çevrildiyi gün isə çoxdan bəllidir.
Eşqdən gələn yolun eşqə gedəcəyi məlumdur. Bunu Haqqın
son kitabı da buyurur: “İnna lillahi və inna ileyhi raciun” –
Hamınız Allahdansınız və dönüşünüz də Onadır.
Qurani-Kərimin şəriət təfsirləri Quranı şəriət qəlibinə salır.
Anlamadıqları ayələri izah etmək üçün isə hədislərə və xəbərlərə
istinad etmişlər. Əxbar və hədislər isə əksər halda səhih və elmi
olmadığı üçün həqiqətdən uzaqdırlar.
Allah və Onun kitabını sona qədər dərk etməyin mümkün-
süzlüyünü iddia edənlər nədən öz hökmlərində bu qədər is-
rarlıdırlar?!
383
“La ikrahə fiddin”  Dində məcburiyyət yoxdur. Bunu da
Allah buyurur.
Din böyüklərinin israrı, imanın deyil, hakimiyyət və mən-
fəətin keşiyində dayanmışdır. Kərbəladakı qatillərlə Hələbdəki
qatillərin fərqi çox azdır.
Şadəm ki, İlahi, tökülür qanı Hüseynin,
Çün razı qalır eşqdə cananı Hüseynin.
(S.Ə.Şirvani)
Əgər Kərbəla şəhidlərinin bilgiləri yalnızca ehkam və
şəriətdən ibarət idisə, o zaman bu əllamələrin niyə birinin qanı
axmır?
Hüseynin sinəsini yaran qılıncların hədəfi onun
könlündəki sirrləri ortaya çıxarmaq idi! Onlar bunu bacar-
dılar! Tarixə elə bir qan axıtdılar ki, bu qan eşq ilə riyanın
arasında əbədi səddə çevrildi. Eşqdən axan bütün qan çaylarının
mənbəyi bu qandır. “Sarullah” – yəni “Allahın qanı” kəlməsi
aşkardır və şəriət əhlinin leksikonundadır.
Hər kəs ki, Hüseyntək olmaz aşiq,
Zövqi-ələmü səfanı bilməz,
Nuş eyləməyən meyi-bəlanı,
Keyfiyyəti-Kərbəlanı bilməz.
(S.Ə. Şirvani)
Qanunlar qanunsuzluqlar üçündür. Qanuna ehtiyac eşqin
yoxluğundan doğulub. Eşq əhlinin qanuni-şəriətə ona görə
ehtiyacı olmayıb ki, eşq olan yerdə qanunsuzluq yoxdur.
Eşq olan yerdə səvabü cürm bir əfsanədir,
Yoxdur onda nə cəhənnəmdən nə cənnətdən əsər.
384
Cənnət müjdəsi və cəhənnəm qorxusunun içində şərt və
məcburiyyət var. Cənnət nemətlərini dünya nemətləri kimi
düşünənlər nə üçün nağdı buraxıb niysənin dalınca gedirlər?
Həqiqi cənnət neməti və onun mahiyyəti Haqq camalı ol-
duğu üçün bu məqama nə dünya gərəkdir, nə də axirət.
Şəriət əhli üçün Allahın yaratdıqları və Onun təcəllası
yoxdur. Onlar təcəllanı bəzən namümkün, hətta küfr hesab
edirlər. Həqiqi və cürətli təcəlla isə, yalnız eşqin kitabındadır.
Şəriət əhli Allahın 99 Əsmaül-Hüsnasını az hesab edirlər və
bu məsələdə yerdən göyə qədər haqlıdırlar.
Eşq əhlinə isə bir kəlmə “HU” bəs edir.
Elm qal mənbəyidir, eşq hal. Qal idrakda, hal könüldədir.
Ağıl kəsrət olduğu üçün həqiqət haqqındakı biliklər par-
çalanır.
Həqiqət vəhdətdədir, vəhdət könüldə.
“Allahın zatı haqqında düşünən zindiq olar”
(Həzrət Əli)
Düşüncə ağıla sığan şeylər üçündür. Ağıl isə məhduddur və
sərhədləri bəllidir.
Eşq isə könülə sığan şeylər üçündür. Könül isə sonsuz və
sərhədsizdir.
Könlünə etimad edənin ağıla və məntiqə ehyiyacı yoxdur.
Arif bir tək özünə hökm edə bilməyi böyük qələbə hesab
edir. Zahid isə yüz minlər üzərindəki nüfuzunu yetərsiz bilir.
Çünki öz könlündən xəbərsizdir. Hökm etdiyi milyonlar isə ona
inanmır. İnam ağılda yox, könüldə olur. Zahid isə könlündən
deyil, ağlından çıxış edir. Belə olmasaydı, ürfanla şəriət ara-
sındakı uçurum bu qədər dərinləşməzdi.
385
Peyğəmbərləri tir-tir titrədən ayələr nədən bu cılızların
tükünü də tərpətmir?
Əməl sahiblərinin bütün naqisliklərinə rəğmən İslamın
ibadət və şərtləri özünün ilk günlərdəki qüdsiyyətini və to-
xunulmazlığını qoruyur.
Sübh azanı açılan sabah kimidir. İnsanlar milyon illərdir ki,
eyni sabahı görsələr də hər gecə eyni həsrəti çəkirlər – sabah
açılsın deyə.
Gündə beş dəfə qılınan namaz hər dəfə təzədir – sanki daha
öncə qılınmamış kimi.
İbadətlərin vaxtı günün vaxtı kimi qaçılmazdır.
Mömin qəlblər üçün axşam azanı oxunmayınca günəş
batmır.
Varlıqların ömrü onların xilqətinə bağlıdır. Yaradılış
kimdəndirsə, xaliq kimdirsə, ömür qazanan varlığın gücü və
təsiri də yaradanı qədər olur.
İbadətlər Allah iradəsi olduğu üçün ona gedən Allaha gedir,
ondan qaçan Allahdan qaçır.
İmandan ixlasa, ixlasdan ürfana, ürfandan həqiqətə qədər
ucalmış bir ariflə avam bir  möminin ibadətində zahirən heç bir
fərq yoxdur.
Haqq-Təala ibadətin üstündə dilin və əzaların deyil, qəlbin
və idrakın təbəddülatına və irşadına imkan yaradıb.
Maraqlıdır, görəsən gündə on yeddi dəfə deyilən “ehdinas-
siratəl-müstəqim” ayəsinin sirri nədədir? Üzü qibləyə, hər
şeydən arınmış bir halda, dolayısı ilə “düz yolda” olan abid
nədən gündə on yeddi dəfə (ən azı) “bizi düz yola yönəlt”
deyir?
386
Belə çıxır ki, “düz yol” hələ bu deyil?
İslamın şəriət çərçivəsindəki bilgilər toplusu yetərlidirmi?
Peyğəmbər sünnətini yeganə xilas yolu hesab edənlər nədən
onun çəkdiyi əzablara, keçirdiyi möhtəşəm hallara, inanılmaz
yoxsulluğa, dünyadan imtinasına, könlündəki istiğna və vəhdətə
şərik çıxmaq istəmirlər? Nədən yalnız özlərinin çəkə bildikləri,
özlərinə sərf edən şeylərlə yüklənirlər? Axı onun zahiri gör-
kəmini yamsılamaq onun əxlaqına sahib olmaq deyil!
Şəriəti əhli-şəriətdən ayıra bilməyənlər özlərini haqlı bilə-
bilə möhtəşəm bir küfrə getmişlər.
İncə ruhlu insanlar isə, cameəyə qarışmamış, gizlin iba-
dətlərinə şövqlə davam etmişlər.
İbadətin məxfiliyi onun qəbul dərəcəsini yüksəldir. Gizli
ibadət riyadan uzaqdır.
Canı kim cananı üçün sevsə, cananın sevər,
Canı üçün kim ki, cananın sevər, canın sevər.
(M.Füzuli)
İbadətdən fərqli olaraq, təqvada riyakarlıq mümkün deyil.
Təqvaya yetişən insan zatən riyadan uzaqdır.
İbadətin mərtəbələri batindədir. Təqvanın mərtəbələri isə
həm batindədir, həm zahirdə.
Zahiri ibadət batini təmizləməz. Zahiri təqva isə batini
təmizləyər.
Təqva çəkinməkdir haramdan, çox danışmaqdan, çox
istirahət etməkdən, yalandan və s. Bunlar insanın batini aləmini
yönləndirir.
387
Təqvanın yüksəlişi sonsuzdur. İnsanın təqvası onu Həqiqət
məqamına qədər müşaiyət edir və hər məqamda öz imkanlarını
üzə çıxarır.
Nə qədər ki, insan nəfsi var, nə qədər ki, vücudun cazibəsi
var və nə qədər ki, insan beyni ağıl və məntiq istehsal edir, təqva
hər zaman gərəklidir.
Böyük günahları aşan böyük məqamlara yetişər. Təqvası az
olanın məqamı da az olar.
Təqvanı gizli saxlamaq çətin olduğu üçün təqvalı insan get-
gedə ətrafından uzaqlaşmağa başlayır. Fəqət Mövla mömini tək
qoymaz. Təqva əhli mövsüm quşları kimi öz yerini bulub bir
araya gəlir.
Qəlbin açarı təqvanın əlindədir. Təqva Allahın məkanı olan
insan qəlbinə gedən yolları təmizləyər.
Dünya ilə Həqiqətin məsafəsi ağılla qəlbin məsafəsi qədər-
dir. Həqiqətə yaxınlaşdıqca dünyanın, qəlbə yaxınlaşdıqca da ağ-
lın cazibəsi artır.
Cazibədən qurtuluş fənafillahdır.
Yüz Kəbədən üstündür
Bir könül ziyarəti.
(Yunus Emrə)
Allahın rəhmətini yaxında buraxıb, uzaqlarda arayanlar
bədənlərini yol yorğunu edib qayıtdıqdan sonra iki əllərinin boş
qaldığını görürlər. Çünki, ən yaxındakı ac insanların gözləri
önündə ziyarət məsrəfi toplamaqla məşğul idilər. Belə ziyarətləri
Allah qəbul etsə də öz ürəkləri qəbul etmir. Ona görə də
388
adlarının ikiləşməyindən başqa insanlar onlarda heç bir
dəyişiklik görmürlər.
Qibləsən aşiqlərə, Kəbvü bütxanəsən,
Cavid odur yeksərə tərki-Hicaz eylədi.
(Cavid Mürtəzaoğlu)
Şəriət əhlindən uzaqlaşmaq şəriətin gərəksiz olduğundan
deyil, onun yetərli olmadığındandır. Şəriətdə nəhayət bulanlar
mütləq və mütləq özlərini və ətrafı aldadırlar. Buna görə də
zaman içində üzlərindəki nurun, qəlblərindəki kəramətin yerini
dünya sərvəti, dünya qayğısı tutur. Onlar var olmaq üçün özlərini
təsdiq etməlidirlər. Bu təsdiq məcburi yalandan və icbari eh-
kamlardan keçir.
Şəriət insanları üç yerə böldü: onların bir qismi
ehkamlardan qaçıb imansızlığa getdilər, o biri qismi iman-
sızlıqdan qaçıb təriqətə getdilər. Üçüncü qisim isə, yerində
qalıb, riyakarlığın zivəsinə yetişdilər.
Şəriət İlahi nəfəsin insani iradə ilə əvəz olunmasıdır.
Şəriət İlahi sirrlərin bəşəri qanunlara dönmüş yarımçıq
təzahürüdür.
Şəriət insanı öz qəlbi ilə deyil, başqaları ilə razılaşmağa
məcbur edən məhdud məntiqlər toplusudur.
Şəriət deyir, ya gərək özün müctehid olasan, ya da bir
müctehidə təqlid edəsən.
Şəms Təbrizi isə deyir: “Müctehidə təqlid edən kafərdir”.
Qanunlar eşqi pərdələyir.
Eşq əhlinə bilərəkdən atılan iftira çirkin əfsanələrə söy-
kənərək, Mənsuru, Nəsimini və Eynülqüzzatı dara çəkdirdi.
389
Eşqi İlahi yaddaşdan bəşəri münasibətlərə endirmək şəriət
böyüklərinin dəyirmanına su tökdü  bu gün də bu dəyirman
işləyir. Buna görə də zamanın müctehidini görürlər, amma za-
manın övliyasını görmürlər.
Qanunlar yaşadıqca eşq də yaşayır.
Alimlər yaşadıqca aşiqər də yaşayır.
Qal davam etdikcə, hal da davam edir.
Səni əfv etdi o hüsni-əzəli,
O gözəldir, sevər əlbət gözəli.
(Hüseyn Cavid)
TƏRİQƏT
Çoxdandı ki, meyxanədən heç badə alan yox,
Müştaqi-meyü zairi-meyxanə olan yox.
Meyxanə idi, mütrib idi, bir də müğənni,
Səslər batıb, əllər quruyub, tarı çalan yox.
Meyxanə sarı aşiqə min kuçə var idi,
İndi küçə qalsın, dəxi bir qarə dalan yox.
Leyli var idi Qeys ilə, həm Vamiqü Əzra,
Dünyayi-əməldə oları yadə salan yox.
Hər kimsə də tərk eyləsə meyxanə məqamın,
Cavid eləməz tərk, bu söhbətdə yalan yox.
(Cavid Mürtəzaoğlu)
390
Könül istəklərinin əqli və məntiqi pərdələdiyi, hüzurun
təlaşı, istiğnanın ehtiyacı əvəz etdiyi, eşqin dünya və axirətə
bədəl olduğu zaman xərabatdan həqiqət, viranə qəlblərdən xəzinə
doğdu.
Tarix beləsini görməmişdi. Xəlvətdə dünyanın sirrləri
açılırdı. Şeyxləri mürşidlər, tələbələri müridlər əvəz edirdi. Məd-
rəsələr yerini təkyələrə verirdi. Alimin yerini aşiq, elmin yerini
eşq, qalın yerini hal tuturdu.
Böyüklərimiz belə buyurub: “Tərbiyəsiz uşağa anası
hirslənəndə, o uşaq qaçar, qonşunun evinə sığınar. Tərbiyəli
uşaq isə, yenə də qaçar anasının dizlərini qucaqlar. Çünki,
qaçacaq başqa yeri yoxdur”.
Eşq əhli məsciddən qaçdı, Allahdan qaçmadı. Qanundan
qaçdı, mahiyyətdən qaçmadı. Əhli-şəriətdən qaçdı, şəriətdən
qaçmadı.
Xilafətin xilafları möminləri iki yerə böldü  yarısı küfrün
övladı riyakarlığa, yarısı isə, imanın atası eşqə yuvarlandı.
Zülmdən qaçmaq olmaz. Ya ona qalib gəlmək olar, ya da
məğlub olmaq.
Zülmün üzərindəki qələbə zahiri olmaya bilər. Çünki insan,
zülmü əvvəlcə özünə edir. Özünə zülm etməyin mahiyyəti
şeytani nəfsə və küfrə boyun əyməkdən ibarətdir. Bu zülmə
qələbə çalanlar isə, ilkin qaliblər hesab olunurlar. Onlar əhli-
təriqətdir. Özüylə kifayət qədər və yaxud kafiyə yaxın dərəcədə
hesablaşanlar artıq öz gəmilərini dəryaya sürüb, cəmiyyətin
fırtınaları ilə çarpışırlar. Bunlar da əhli-mərifətdir.
Şəriət qorxur, Təriqət sevir, Mərifət tanıyır, Həqiqət
qovuşur.
391
Bunlar şərtidir. Mütləq olan isə bircə şeydir – eşqi-İlahi!
Könlünə məhəbbət gələnlər könlündən nifrəti qovanlardır.
Haqqın eşqi qonaqdır, aşiq ürəyi isə ev. Təravətli və təmiz
olmayan evə qonaq gəlməz. Bu evi pak saxlamaq -- hər kimsəyə
olur-olsun, kin və nifrəti yox etməklə mümkün olur.
Evini pak eylə mehmana layiq,
Evin pak olmasa mehman əylənməz.
Kibr ilə küdurət olan bir yerə
Şahi-caha gəlməz, inan əylənməz.
(Əhli-Həq kəlamı)
Möminlərin nəzərindəki aşiqlər münkirlərin nəzərindəki
möminlər kimidir. Bütxanədən çıxanlar məscidə gəlmədiyi kimi,
məsciddən  çıxanlar da meyxanəyə girmədilər. Fəqət, küfrdən
imana yol başqadır, imandan eşqə başqa. Birinci yol hər kəs
üçündür, ikinci yol hər kəs üçün deyildir. Şəriət Allah evinin
qapısıdır. Təriqət isə evin içindədir. Şəriət qapısını içəridən
bağlamadan təriqət otağına rahat girmək olmaz.
Həft şəhri-eşqra Əttar gəşt,
Ma hənuz an dər xəmi yek kuçeyim
Mövlana buyurur: Eşqin yeddi şəhrini Əttar gəzdi bitirdi,
biz hələ onun bir küçəsinin bir döngəsindəyik.
Eşqin ünvanı xərabat şəhridir. Viranə və sınıq könüllər bu
ünvanın təmas nöqtələridir. Könüllərə təmas edən xərabat şəh-
rinin sirrlərinə varid olar.
Xərabatın canı rəmzlərdir. Rəmzin elmi “simiya”dır.
Simiya təriqətinn nəfəsidir. Rindlik də simiyadır. Rind olmayan
aşiq xamdır.
392
Biz haman rindi-xərabatiyi-bibaklərik,
Söhbəti indi də dillərdədir əfsanəmizin.
(Əliağa Vahid)
Təqriqət varid olduğu sirrlərə görə aşikardan xəlvətə keçdi.
Namazdan sonrakı zikr, namazdan önə keçdi. Hətta təkyələr
uzun müddət namaz üzünə həsrət qaldı. “O məsciddə ki, Əlinin
qanı axdı, biz o məscidə ayağımızı qoymarıq. Məscid bunu
özünə necə rəva bildi?”  dedi təriqət əhli.
“Rəmzlər xərabatın canıdır” dedik. “İçəridə mey içirlər,
zina edirlər” dedi əhli-bixəbər.
“Mey” sözünün Ələst aləmindən gəldiyini unutdu xalqın şə-
riəti və şəriətin xalqı. “Mim” və “yey” hərflərinin əbcədlə on
dörd məsum haqqındakı gizlin elmin rəmzləri olduğunu da bil-
mədilər  eşitdilər, amma bilmədilər.
Xərabat əhli isə, “xalq ilə olub, xalqdan olmamağı” seçdilər.
Əli eşqi Əli xilafətindən ayrıldı.
“Quran Dostdan bizə yadıgardır. Əgər dostun özü
bizimlədirsə, yadigarına nə hacət?” Bunu da əhli-təriqət dedi.
Küfrün lap astanasında dayandılar. Amma rəzalət uçurumuna
düşmədilər. Çünki binasında eşq, təməlində şiddətli iman, niy-
yətində vəhdət dayanırdı bu xərabat şəhrinin.
“Hamı öz axırından qorxur, mən isə əvvəlimdən”
(Həzrət Əli)
Niyyət yolun sonunu göstərən işıqdır. Yoldakı qaranlıqlar
isə aşiqlərin pak niyyətlərinə qarşı Allahın imtahanı, pis
niyyətlərinə qarşı isə nəfslərinin qurduğu uçurum və tələlərdir.
393
“İnsan bilmədiyi şeyin düşmənidir”
(Həzrət Əli)
Xalq eşq əhlini görmədi. Görmədiyi üçün də haqqında
əfsanələr uydurdu. Əhli-təriqət xalqı dünya bilib, tərki-dünya
oldu.
Haqq meyinin məstliyindən hansı qafil oyanmaq istər?
Dünyadan qaçıb, onun təlaşından, dünyanın təlaşından qa-
çıb cəhənnəm atəşındən qurtuldular.
Dünya qapısı genişdir, fəqət irəli getdikcə daralır. Haqqın
qapısı isə dardır, fəqət irəli getdikcə genişlik və azadlıq gəlir.
Haqq qapısı iynə deşiyi qədərdir. Nəfsindən, təkəbbüründən,
istək və arzularından, qorxu və şübhələrindən qurtulanlar bu
qapıdan keçə bilərlər. Şeytanın dəvət etdiyi dünyaya girmək üçün
isə nə qədər böyük və təkəbbürlü olsan, yenə də azdır.
Öylə zəif qıl tənimi firqətində kim,
Vəslinə mümkün ola yetirmək səba məni.
(M.Füzuli)
Örnək təcrübəni əvəz edə bilər. Dar ağacının yerini dara
çəkilənlər tuta bilər. Bu yer aşiqlərin könlüdür.
Var olan hər şey Haqqdır. Var olanı danmaq Haqqı
danmaqdır. Haqq isə Allahdır. Allah hər nəsnəyə haqq versə,
onun ömrü baqidir.
Haqq-Təala eşq əhlinə haqq verdi. Aşiqin varlığı imanın
kökünü qoruyar. Eşqin yoxluğu imanın yoxluğudur.
Meyxanə əhlinin namazı Haqqın piyaləsinə süzülən aşiqin
qanı ilə qəbul oldu. Meyxanə azanı ney səsidir, dəf səsidir.
394
Şəmsin semahı Haqqı hər yerdə gördü. Kəbə, su üzərindəki
əbru rəngləri kimi yayıldı, qiblə hər yana döndü.
“Allah buyurdu: Əlinin Vilayəti mənim qalamdır. Hər
kəs o qaladan içəri daxil olsa, mənim əzabımdan amanda
qalar”
(Hədisi-qüdsi)
Leyla çiçeklere şöyle bir baktı
Baktı ki çiçekler Ali diyordu
Ali’ye ulaşmak aşk ister kardeş
Aşk’a gelen güller Ali diyordu
Şemsini aradı yıllarca belki
Mevlana dönerken Ali diyordu
Nemrut’un yaktığı alevli ateş
Birden söner iken Ali diyordu
Kuyuya varınca dertleşmek için
İnan ki kuyu da, Ali diyordu
İbni Mülcem, vurdu ama darbeyi
Vallahi kılıç da Ali diyordu
İlim kapısını gösterdi Resul
Kapı açıldıkça Ali diyordu
Başa geçen nice zorba insanlar
Başı sıkışınca Ali diyordu
395
Ali doğacaktı Kâbe açıldı
Açılırken Kâbe Ali diyordu
İçeri girdiler açılan yerden
Kâbe’de misafir Ali diyordu
Nuh Besmele çekti bindi gemiye
Halatı sökerken Ali diyordu
Yusuf’u kuyudan çıkaran insan
İpini çekerken Ali diyordu
Yakup Yusuf için gözyaşı döktü
Dökülen damlalar Ali diyordu
Musa Tur dağına gidip gelirken
Ne güzel insan bu Ali diyordu
Eşin hayırlısı kimdir deyince
Fatıma: ey baba, Ali diyordu
Miraçta ne gördün yüce Peygamber
Perde arkasında Ali diyordu
Ali peygamberi çok seviyordu
Peygamber her yerde Ali diyordu
Hazreti İbrahim Halil’di ama
Allah’a âşıktır Ali diyordu
Peygamber sözünden bir şey anlayın
Beni kefenlesin Ali diyordu
396
Veda haccında da onca Sahabe
Bize Mevla oldun Ali diyordu
Kerbela çölünde İmam Hüseyin
Dedem Resul, babam Ali diyordu
Yezit’e sordular ne istiyorsun
Bizim düşmanımız Ali diyordu
A yazılmış Ali’ ninde başına
Bir gün sordum yüzüğümün kaşına
Bana dedi elini koy döşüne
Allah, Muhammed ve Ali diyordu
(Mehmet Demirer)
Məxfi ibadətlər aşkar ibadətlərdən ona görə fərqlənir ki, burada
fərqli kütləvilik yoxdur. Meyxanənin məsciddən fərqi meyxanə-
dəkilərin fərqli insanlar olmamasındadır. Möminlər kənardan gə-
lib, məsciddə birləşirlər. Aşiqlər isə kənarda biləşib, meyxanəyə
gəlirlər.
İbadət vərdiş ola bilər. Zikr və hal isə hər zaman ehtiyac
mərtəbəsindədir.
Vərdiş küfrdən pisdir.
Dünyada ən böyük gühan nədir, ya Şəms?
Ən böyük günah gözəl işlər görməyə vərdiş etməkdir.
İbadət hal məqamına yaxınlaşmadıqca, get-gedə parçalanır
ya vərdiş halına keçir, ya da möminin həyatını tərk edib gedir.
397
Məsciddən sonra meyxanəyə olan ehtiyac qaldan sonra hala
olan ehtiyacdır.
Zahidlik donmaqdır. Hər mərtəbənin zahidi təhlükəlidir.
Batini ibadəti əldən verib, zahirdəkini qorumaq üçün riyakarlıq
icbaridir.
Təsdiqin təsdiqi inkardan keçir. “La ilahə”dən sonra
“illəhlah” gəlir.
Bəzən gözəl şeylərin qədri onları itirməmiş bilinmir.
“İki şey var ki, itirilməyincə qədri bilinməz – biri
gənclik, o biri dinclik”
(Həzrət Əli)
Fəqət, itirilənlərin içərisində elə bir şey var ki, onu geri
qaytarmaq hər zaman mümkündür. Onun adı ibadətdir. Tövbə və
eşq qapısının hər zaman açıq olması Şeytana vurulan ən böyük
zərbədir.
Könül ibadəti ya təklikdə, ya da könüllərin vəhdət bulduğu
cəm halında mümkündür.
Allah evindən – qiblədən hər kəsin öz təmənnası var. Bu
səbəbdən də məsciddə hər zaman qal yaşanır.
Aşiqlərin qibləsi isə, mürşidi-kamilin üzüdür. Ondan isə,
hamının bir təmənnası var – Haqq nurunu, Pir nəfəsini könüllərə
lütf etmək. Meyxanədəki hal da bu səbəbdəndir. Məsciddə hər
kəs özüdür. Meyxanədə isə hamı Odur.
Mərifətin hifz olunmuş xəbərlərində deyilir:
Qırxların qapısını döyən Həzrəti Rəsulallahdan so-
ruşurlar:
398
Kimsən?
Allahın Rəsuluyam.
Allah özü buradaykən Rəsuluna ehtiyac yodur.
Yenı qapını döyür.
Kimsən?
Mənəm.
Burada “mən” yoxdur.
Üçüncü dəfə qapı döyülür:
Kimsən?
Sənəm!
Bu cavabdan sonra qapı açılır və Peyğəmbər Qırxlar
Cəminə daxil olur.
Məhəmməd Füzuli Leyli ilə Məcnunu bir qəbrə qoyur. O
Füzuli ki, şəriət və ehkamlardan gözəl bilirdi – iki naməhrəmi bir
qəbrə qoymaq olmaz. Fəqət, onu da bilirdi ki, onlar iki nəfər
deyil, bir can, bir vücud idilər.
Gər mən mən isəm, nəsən sən ey zar?
Gər sən sən isən, nəyəm məni-zar?
Vücudun vəhdəti aləmlərin vəhdətidir. Vəhdətə yetmiş
kiçik bir xanəyə on səkkiz min aləmin əzəməti sığır.
Halın məkanı və zamanı fərqlidir. Günəş Qərbdən doğanda
qiyamət qopacaq deyirlər. Aşiqlərin Günəşi məxluqun Günəşi,
ariflərin,  zamanı Yer kürəsinin zamanı deyil. Meyxanədə Gü-
nəş öz cazibəsindən çıxıb, əmmamə kimi sarınır, ulduzlar
ələnib tökülür, dağlar parçalnıb quma dönür, göylər mis
rənginə çalır, yer didilmiş panbığa bənzəyir. İnsanın öz
qəlbinə doğru yol aldığı məkanda kiçik qiyamət hər gün qopur.
399
Oturub qiyamət saatını gözləyən Həzrəti İsrafil öz Surunu
aşiqlərin qəlbində hər gün çalır.
Eşqin səsindən başqa heç nə duymayan təriqət əhli üçün
Dünya ayağa ilişən daş kimidir. Onu alıb kənara atmaq mümkün
olmasa da yanından və ya üzərindən keçib getmək labüddür.
Dünyada qalmaq mümkün olmadığı üçün, o daşa ilişib qalanlar
sonsuz yanlışlıq içindədirlər. Ustad Nəsimi məhz bu səbəbdən
Dünya duracaq yer deyil ey can, səfər eylə,
Aldanma anın alına, andan həzər eylə
deyir.
Başının içində ağıl gəzdirənlər sinəsinin altında ürək
gəzdirdiklərini unudurlar. Həqiqətin ağıl deyil, qəlb gözü ilə
görülə biləcəyindən xəbərsiz olduqları üçün bu müəmmalı Dün-
yaya istəmədən gəlib, nakam gedirlər. Nə yazıq ki, sonunda hər
kəsə məzar olan bu Dünya cahillərin həyat sevincidir.
Dərvişlə xalqın ayrılığı yerlə göyün ayrılığı qədərdir.
Xalqın evi var, dərvişin xanəgahı.
Xalqın atası var, dərvişin piri.
Xalqın canı var, dərvişin cananı.
Xalqın başı çiyninin üstündədir, dərvişin başı sinəsinin
üstündə.
Xalqın evi Dünyadır, dərvişin dünyası evidir.
Xalqın gözü başındadır, dərvişin gözü qəlbində.
Xalqın burnu göydədir, dərvişin alnı səcdədə.
Xalq danışır, dərviş zikr edir.
Xalq fürsəti həyat bilir, dərviş həyatı fürsət.
Xalq doğuşdan ölümə gedir, dərviş ölümdən həyata.
400
Xalqın ehtiyacı nəfsi qədərdir, dərvişin nəfsi ehtiyacı
qədər.
Xalq Dünyaya aldanır, Dünya dərvişə.
Xalq torpağın üstündə, fələyin altındadır, dərviş Allahın
altında, fələyin üstündədir.
Xalqın şəcərəsi var, dərvişin silsiləsi.
Xalqın rahatlığında təlaş var, dərvişin təlaşında rahatlıq
var.
Xalqın qayğısı ruzidir, dərvişin ruzisi ibadət.
Xalq bir fikri yüz sözlə, dərviş yüz fikri bir sözlə deyir.
Xalqın ibadəti şəkkdir, dərvişin yuxusu ibadət.
Xalq həyat dolu sübhü gözləyir, dərviş ibadət dolu gecəni.
Xalq dərviş deyil, dərviş xalqdır.
Xalq Günəşi sevir, dərviş Ayı.
Xalqın əli ovcundadır, dərvişin əli torpaqda.
Xalq Dünyanın avazı ilə rəqs edir, dərviş Haqqın səsiylə
semah edir.
Xalq dərddən qaçır, dərviş arzulardan.
Xalqin dayağı Dünyadır, dərvişin əsası göylər.
Xalq gördüyünü təsdiq edir, dərviş təsdiq etdiyini görür.
Xalq yanıb kül olur, dərviş yanıb bişir.
Xalq sonunu düşünür, dərviş sonunu yaşayır.
Xalq ümidlə yaşayır, dərviş məhəbbətlə.
Xalqın sirri qəlbindədir, dərvişin qəlbi sirrində.
Xalq Dünyadan Haqqa gedir, dərviş Haqqdan Dünyaya
gəlir.
Xalq haramı məkruh edir, dərviş məkruhu haram.
Xalq sözüylə dini öldürür, dərviş əməliylə onu dirildir.
401
Xalq özünü Haqqa, dərviş Haqqı özünə gətirir.
Xalq Dünyaya möhtacdır, Dünya dərvişə.
Xalqın anası Dünyadır, dərvişin anası torpaq.
Xalqın Peyğəmbəri tarixdədir, dərvişin övliyası yanında.
Xalqın ümidi kəsilən yerdən ölümü, dərvişin ümidləri
kəsilən yerdən həyatı başlayır.
Xalqın sevinci dərd gətirir, dərvişin dərdi sevinc.
Xalqın ağlı nəfsinə, dərvişin ağlı eşqinə qulluq edir.
Xalq heç nəylə qane olmur, dərviş hər şeylə rahat olur.
Ne varlığa sevinirim,
Ne yokluğa deyinirim.
Aşkın ile ovunurum,
Bana Seni gerek, Seni. (Yunus Emrə)
ŞEİR
Namazı saz ilə qılsın, duanı ah ilə aşiq,
Axan hər damla göz yaşı onun həmdü səna olsun.
Xanəgahda zikrlər ürək döyüntüsü kimi çırpınır. Bəlkə də
ürkələr durub, çırpınan zərbi-zikrdir. Çünki, dərvişlərin vücudu
zahirən təkyədədir. Əslində isə, orada bulunan şey vəhdətin
zərrələridir. Çöldəki həyatı öldürüb, içəridəki həyatı diriltmək
üçün feiliyyət və onun qədəmlərini eşq adına vücuda gətirmək
şərtdir.
Hal nizamdadır. Zərbi-zikr ahəngdar olmasa, hal gəlməz.
Əruzun bəhrləri ilə oynayan misralar məna və həqiqətləri nizam
edir. Mövlana Rumi yapdığı semahları, yaşadığı halları qələmə
alıb:
402
Yari-məra, bari-məra,
Eşqi-cigərxari-məra...
İnsan bu misralarda məna axtarmır, çünki buna zamanı
qalmır. Ahəng və nizam vücudu bir an içində semaha götürür.
Üstəlik, dəflərin və əllərin zərbi zikrə ahəng, ahəngə hal qatır.
Zikr nə şeirdir, nə də musiqi. Zikr nə formadır, nə də məz-
mun. Zikrdə məna axtarmağın özü belə halı pozan ilk şeydir.
Ağılla zikrə oturmaq olmaz. Ağlı, məntiqi, mənliyi, varlığı
ayaqqabı kimi qapıda soyunub, sonra xanəgaha girmək şərtdir.
Əks halda pərtöv və hal o məkandan yan keçər. Bu, başqalarını
da hüsrana uğradar.
Əgər eşq əhlinin halı müştərəkdirsə, deməli qalı da
müştərəkdir. Qalı çöldə halı içəridə paylaşmaq ərkandır və lil-
lahdır.
Təkyə, ictimai məsələlərin çözülə bildiyi məkan deyildir.
Bunun üçün “came” (ictimai yer) adlanan məscid var.
Təkyənin çölü dərki-dünyalıqdır, içərisi tərki-dünyalıq.
Təkyəyə çöldən heç nə girmir. Amma içəridən çölə dünyalar axır.
Məsciddə insanlar içlərini boşaldıb yüngülləşir, amma
təkyədə dolub ağırlaşırlar.
Mey saqinin əlindədir. Saqi mürşiddir.
Nəzir xalqın əlindədir. Gedəcək yeri isə şeyxin cibləridir.
Buna görə də xalq məscidə dolu gəlib, boş gedir.
Aşiqlərin sərvəti isə əlində deyil, könlündədir. Həmin könül
meyxanəyə hər zaman boş gəlir. Onu dolduran isə mürşidin
bərəkətli nəfəsidir.
403
Pirin nəfəsi saqinin sürahisi kimidir. Haradan dolduğu bəlli
olmaz. Amma qədəhləri, yəni aşiq könüllərini heç zaman boş
buraxmaz.
Əgər aşiqin könlü meyxanədən boş çıxırsa, qədəhi dolu
deyilsə, illəti özündə aramalıdır. Şərab süfrədəydi.
Mürşidin nəfəsi rəhməti-İlahidir – bitib tükənməz. Üstəlik,
müridlər bəndə olmadığı üçün onlara ədalət və hökm deyil,
rəhmət və lütf müqabil olur. Bəndəlik halın eşiyindədir.
Eşq ilə gəlin talibi-quyəndə olalım,
Zövq ilə səfalar sürəlim, zində olalım,
HəzrətiMövlanaya gəlin bəndə olalım,
Semah səfa, canə şəfa, ruha qidadır.
(Mövləvi ilahilərdən)
Haqq-Təala xanəgahdan içəri mürşidin vücudunda təcəlla
etdiyi üçün bəndəlik müridlikdir. Müridin isə, təmənna və istəyi
dünyəvi olmadığı üçün orada ədalət və sorğu–sual yoxdur.
Talibin tək təmənnası xidmətə layiq görülməkdir. Aşiq varlığını
bitirməklə, bəndəliyinə də son verib.
Təklikdə varlıq var, vəhdətdə yoxluq.
Məsciddə hər kəs şeyxin əlini öpür.
Meyxanədə isə pir başda olmaqla hər kəs bir-birinin əlini
öpür. Ortada hər hansı bir varlıq qalmır, mənlik, özəllik yoxa
çıxır. Yox olan bir şeydən nəyi sorğu-sual edəsən?
Bəndə cənnət təmənnasındadır. Buna isə layiq olmalıdır.
Mürid isə qulluq eşqindədir. O da buna layiq olmalıdır.
Zikrin sədası könüldən gəlmir, könülə gəlir.
Peyğəmbərlik bitdtyi üçün vəhy də bitdi. Allah Mövladır.
Mövla övliyaya təbdil olur. Hüccət şərt olduğu üçün övliya hər
404
zaman diridir. Övliyaya gələn həvalədir. Vəhy mələklərlə gəlir,
həvalə nəfəslə. Vəhyin mələyi ilə həvalənin nəfəsi birdir. Fəqət,
vəhy peyğəmbərlərin diliyə xalqa gəlirdi, həvalə isə övliyaların
nəfəsiylə aşiqlərə. Xalq başladığı kimi də bitdi. Aşiq isə
məzhərdən gəlib, zühura – kandan gəlib məkana getdi.
Xalq xalqdan yaranıb, aşiq Haqdan.
“İnsanlar Dünyanın övladlarıdır. Heç kimi öz anasını
sevdiyinə görə qınamaq olmaz”
(Həzrət Əli)
Yenə, təriqətin örtülü məxəzləri yazır:
Həzrəti Rəsulallah Meraca yüksələrkən, peyğəmbərlərin,
sonda isə Həzrəti Cəbrayılın bulunmadığı bir nöqtəyə varır. O
məqamda eşqin təzyiqindən zorlanır və müvazinətini itirmək
həddinə gəlir. Bu zaman onun mübarək ayaqlarının altına
dayaq olaraq bir çiyin gəlir. Rəsulallah əyilib baxanda görür ki,
bu, övliyalar sultanı Əbdülqadir Geylanidir.
O anda Alalhın Rəsulu belə buyurdu:
Ya Əbdülqadir, mənim ayaqlarım sənin çiynində, sənin
ayaqların isə bütün ümmətin çiynindədir.
Burada Meraca qalxan onunla bərabər bütün İslam idi.
Fəqət şəriət İslamını eşqin təzyiqi zorladı. Əslində müvazinətini
itirməkdə olan ümmətin mayası ehkam idi. Əbdülqadir Geyla-
ninin mübarək varlığı isə, İlahi bir hədiyyə idi ki, Haqqın eşqinə
aşiqlərin və onların könlünə sığacaq bir şəkildə nizamlandı.
Peyğəmbərlərin nəbilərdən və mələklərdən keçən məqamı
mərtəbeyieşq idi. Yəni burada nə vəhyləri gətirən, nə də onları
daşıyanlar yoxdur. Aşiq-məşuq rabitəsi gerçəyin o biri üzüdür.
405
Meracda Rəsulla paylaşılan və hər kəsdən gizli saxlanılması
əmr olunan üçüncü otuz min kəlmənin sirri də eşqin sərhədləri
içərisindədir. Yəni buraya ancaq aşiqlər varid ola bilər. Var-
lığından, mənliyindən, vücudundan keçən aşiqlər,..
Təkyənin eninə və uzununa sığan hadisələr, o şuriş, o qovğa
ərşdəki mənzərələrin Yerdəki inikasıdır. Orada nə baş verirsə,
burada da o baş verir.
Sözlərlə, məntiq və məzmunla izah oluna bilməyən hal mə-
qamı yalnız onu yaşayanların yolunu gözləyir. Hal elə bir bağlı
qapıdır ki, eşiyində heç bir əlamət yoxdur. Yalnız açıb içəri
girməklə mahiyyətə varmaq olar.
Türrəhatı qoy kənara, rəqsə gəl divanəvar,
Gir xərabat içrə, gör bu şurişu qovğa nədir.
(Əbülqasim Nəbati)
Hətta xərabatın içində belə, mahiyyət idrakdan kənardadır.
Bilməklə bilməmək arasındakı səddin dağılması halın əlamətlə-
rindəndir. Yenə də həmin Nəbati ərz edir:
Yetdi ömrün axıra, sən bir Nəbati, bilmədin,
Kimdir ol gözdən baxan, ya dildə bu quya nədir...
Bilməzliyin kökündə məstlik, məstliyin kökündə bilmək
dayanır. Arif alim deyil. Elm Dünyada, eşq könüldədir. Qəlb
dünyadan çox böyükdür. Dünyanın sərhəddi var, eşqin üfüqü
belə yoxdur.
Öylə sərməstəm ki, idrak etməzəm Dünya nədir,
Mən kiməm, saqi olan kimdir, meyü səhba nədir.
Hikmətц Dünyavü ma fi ha bilən arif deyil,
Arif oldur, bilməyə Dünyavü ma fi ha nədir... (M. Füzuli)
406
RÜBAİ
Biz könlümüzə piri-mühəqqəq demişik,
Haqqı sevənə aşiqi-mütləq demişik,
Merac yolunu getməyə Mənsur kimi,
Batində “Əli”, dildə “Ənəlhəq” demişik.
Hal hal içində gizlənir. Məqam məqamı örtür. “Sirr içində
sirr” demiş ərənlər.
Bayəzid Bistami həzrətləri xanəgah taxtında ikən, zikrin
fövqündə “Mən Allaham, mən Allaham, mənə səcdə edin!”
deyir.
Çevrədəki ayıq xəlifələr təəccüblə bir-birnin üzünə baxır.
Çünki, təriqət, məqam etibarilə bu mərtəbələrə hazır deyildilər.
Haldan sonra qal gəlir, süfrə açılır. Müridlərdən biri icazə
alıb soruşur:
Ustad, biz anlayamadıq. Sən halın içindəykən “Mən
Allaham, mənə səcdə edin” dedin.
Bayəzid bir az düşündükdən sonra açıb yanına qoyduğu
qılıncını çəkib, həmin xəlifələrdən birinə verib deyir:
Mən sizə nəfəsimi halal etmərəm, əgər bu küfr bir də
mənim ağzımdan çıxsa, bu qılıncla mənim boynumu vur-
masanız!
Növbəti həftə, yenə də zikr zamanı, hal məqamında
Bayəzid yenə də o sözləri sərf edir. Həmin xəlifə bu səfər qılıncı
çəkir və ustadın boynuna endirir. Amma baxır ki, qılınc havanı
kəsir. Bir neçə dəfə zərbə endirsə də eyni şey baş verir.
407
Dübarə hal gedir, qal gəlir və süfrə başında həmin mürid
soruşur:
Ustad sən o sözləri yenə dedin. Nədən?
Bəs mən sizə demədimmi, boynumu vurun.
Heyrətdən ölüm həddinə çatmış baş xəlifə deyir:
Ağa, mən çox vurdum, ancaq qılınc kəsmədi!
Gördünüzmü? O anda mən yox idim, Allah idi. Allahı
qılınc kəsməz.
Bu xəbərdən belə anlaşılır ki, təcəlla eşqin zirvəsidir.
Məstlik həqiqətə açılan qapıdır.
Ariflərin içdikləri mey sadəcə məkan və zaman dəyişdirərək,
bu yerə, bu zamana gəlmişdir. Halbuki həmin vəhdət meyi öz
varlığı etibarilə Ələst bəzminə aiddir.
Təcəlla edən təkcə Həqqin camalı deyil. Camalın təcəllasını
seyr edənlər də o əzəl günün şahidləridir.
Vəhdəti unutmaq eşq əhlinə xas deyil. Çünki qal əhli bu
həqiqətin içindən gəlməyib. Eşq əhli isə, hal əhlidir, qal əhli
deyil. Dünya əhli Dünyaya tərəf, eşq əhli isə hala tərəf dolanır.
Əzəl günün xatirəsi hicran yaratsa da ümidsizlik yaratmır.
Xoş ol zaman ki, yar mənə həmzəban idi,
Bəzmim cəmali-yar ilə rəşqi-cinan idi,
Sultan idim ki, hər yana hökmüm rəvan idi,
Dövlət qulam idi mənə, bəxtim cavan idi,
Bu həzineyi-vəsldə arami-can idi,
Dəmlər o dəmlər idi, zaman ol zaman idi.
(S.Ə.Şirvani)
408
Adəmlə vəhdət iki mənanı ifadə edir. Birinci məna təriqətin
sərhədlərini aşır. Bəyanı çətindir.
İkinci məna isə, insanın, yəni Haqq aşiqinin Adəmin zatı ilə
vəhdətdə olduğunu ifadə edir.
Fəqət, mətləblərdən də aydın olduğu kimi, təriqətin tutumu
və əhatəsi məhduddur. Təriqətin də öz zahidliyi mövcuddur.
Təriqətdən fərqli olaraq, şəriqətdəki zahidlik sırf donmağa
və mənafepərəstliyə bağlıdır.
Təriqət mürşidinə münasibət daha artıq məhəbbət və təmən-
nasızlığa söykəndiyi üçün müridlərdəki surətpərəstlik və baş-
qasını inkar, şəriət əhlinə nisbətən daha güclüdür.
Hər hansı bir hadisə və məkandakı sərhəd və müəy-
yənlik onun sonunu gətirir.
Təsəvvüf təriqətlərinin sonu onların dağılması deyil, yox
olması deyil, onların sonuncu olması mənasına gəlir. Yəni,
təriqətin özündən də doyub, daha feiliyyətli və işlək məqamlara
üz tutmaq labüddür. Lakin üzərindən əsrlər keçməsinə baxma-
yaraq, çoxlu sayda təriqət məkanları bu gün də yaşayır. Çünki
bunlar Allahın nuru və rəhməti ilə, övliyaların nəfəsi və himməti
ilə yoğrulmuşlar. Şəriətdən qopanlar, əsl mənada şəriətin
mahiyyətini qoruduqları kimi, təriqətdən mərifətə uzananlar da
həm şəriətin, həm də mərifətin bəhrələrini yaşadıb, daha da irəli
getmişlər.
Eşqdə riya olmaz, amma təriqət əhlinə tərki-dünyalıq və
süstlük xasdır.
Tərki-dünyadən hədəf tərki-cəmaət olmayıb,
Cümlə məxluq Həqqdir, ey talibi-məna olan.
409
Tərki-dünyayi-cəmadi tərki-divi-nəfsdir,
Nəfsi tərk et, Həqqi gör, bil kimdir ol “Taha” olan.
Əsrlərdir gizlədibsən zahida, Leylanı sən,
Qoy yetişsin Məcnuna ol “La fəta illa” olan.
(Cavid Mürtəzaoğlu)
“Sufilər” deyilən zümrə İlahi nurun təmsilçiliyində böyük
tarixi pol oynamışlar. Onlar imanın şəriətdə qalıb çürüməməsi
üçün vücudlarıyla gerçək iman yaşatmışlar.
Təriqət ariflərin vücudunu tərk etsə də yeni gələn aşiqlərin
canında öz varlığını yaşatdı.
Şəriətə hər zaman ehtiyac olduğu kimi, təriqətə də ehtiyac
vardır.
Bizim bəhs etdiyimiz təriqət məzhəb anlamında deyil.
Məzhəbdən fəqrli olaraq, təriqət dini parçalamır. Çünki təriqət
dinin içində deyil. Amma məzhəb dinin içindədir. Məzhəb
şəriətdir, təriqət eşq. Təriqət kütləvi deyil, buna görə də ictimai
ixtilaflara səbəb olmur.
Son zamanlar yaranan “dini cərəyanlar” (guya) təriqət deyil.
Heç məzhəb də deyil. Sadəcə cəfəngiyyatdır.
Mürşidlik də Vilayətdən olduğu üçün, ona İlahi təsdiq
gərəkdir. Vilayət isə Nübuvvətin davamıdır.
Qeyri-bəşəri iradənin müdaxiləsi ilə son dövrlərin ruhani
durumu Haqq təriqətlərini doğmur.
Haqq təriqətləri silsilənin davamı olaraq, yaşayır. Yeni
doğulanlar haqqında isə, bir cümlə demək olar: Son üç yüz il
ərzində yaranan bütün təriqət və məzhəblərin müəllifi
Şeytandır.
410
Şəriət zaman içində irticanın silahına çevrildiyi kimi,
təriqətlər də bəzi yerlərdə öz həqiqi simasını itirərək, müəyyən
qüvvələrin əlində vasitəyə çevrilmiş, hətta siyasiləşmişdir.
Yalançı məsihləri, silahlı imam-zəmanları da təriqət doğ-
muşdur.
Fəqət, binasında eşq və təcəlla gəzdirən təsəvvüf öz əslini
hər zaman qorumuşdur.
Bir şey də həqiqətdir ki, təriqətin tərki şəriətin tərkinə
bənzəmir. Eşq əhli riyadan və zahidlikdən qaçdı, ürfan əhli isə
durğunluq və hər şeylə barışmaqdan.
Şəriət əhli ətrafın küfründən qurtulanlardır, təriqət əhli
öz küfründən.
Fəqət özündən qurtulanlar bu dəfə ətrafını qurtarmağa
məmur olurlar.
Ətrafından qurtulmaq bir mərhələdir, ərtafını qurtarmaq
başqa bir mərhələ. Lakin bu ikisinin ortasında dayanan özündən
qurtulmaq mərhələsidir. Özündən qurtulmayan nə ətrafından
qurtula, nə də ətrafını qurtara bilər.
Xalqdan çıxıb xalqa qayıtmaq Haqqdandır.
Şəriət  Allahdan insanlara seyrdir.
Təriqət  İnsandan Allaha seyrdir.
Mərifət  Yenə də Allahdan insanlara seyrdir.
Həqiqət  Allahdan Allaha seyrdir.
Şəriət, təriqət yoldur varana,
Mərifət, həqiqət ondan içəri,
Məni məndə sorma, məndə deyiləm,
Bir mən vardır məndə məndən içəri. (Yunus Emrə)
411
Dünya Haqq kitabı kimi vərəq-vərəqdir, qat-qatdır. Bu
kitabın əvvəli də Lillahdır, ortası da sonu da. Dünyada nə varsa
İlahi təqdir və təcəllanın əlamətləridir. Tarixin mahiyyəti də
məhz budur. Əksini düşünsək, onda nə Dünya nə də onun tarixi
zaman axınından başqa heç bir şey demək deyildir.
MƏRİFƏT
. Yalan gerçəkləşdikcə, gerçək yalana çevrilir. Əfkar və
könüldəki gerçəklik həyatda olmasa da həyat özü bir gerçəklikdir.
Könül çırpıntıları ilə həyatın ritmi harmoniya təşkil etmir.
Dünya özü fani ola-ola, bizi faniyə çevirir. Dünyadan
qopmaq nə qədər çətindirsə, həyatın içinə qayıtmaq ondan qat-
qat çətindir.
Söz paylaşmaq üçündür. Gerçəkləri insanlarla paylaşmaq,
onları insanlardan gizlətmək qədər müşküldür.
Təriqət gedişdir, Mərifət qayıdış.
RÜBAİ
Hicranı könüldən silə bilmək müşkül
Qan ağlamaq asan, gülə bilmək müşkül.
Dərdi, kədəri, qüssəni bölməkdə nə var?
Xalq ilə sevincin bölə bilmək müşkül.
Özünə qayıdan, xalqdan qurtular. Özündən qurtulan,
xalqa qayıdar.
Mərhələlər bir-birindən keçdikcə mərhələ olur. Şah Xətai
demişkən;
Ayaq bir-bir basarlar nərdivanə
412
Hikmətdən fərqli olaraq, ürfan yaşantıdır.
Təriqət də ürfandır, amma Mərifət deyil. Mərifət yaşamaqla
mümkündür. Yaşantının isə ən böyük sərmayəsi təcrübədir.
“Təcrübə ən böyük mürşiddir” deyib ulular.
Təriqət Hərra dağıdır. Əhli-mərifət isə kiçik peyğəmbərlərə
bənzəyir. Mərifətin risaləti eşqdir. Eşqi inziva dağında qazanan
əhli-təriqət xalqın içinə qayıdanda əhli-mərifət olur və təcrübə-
sini xalqla paylaşır.
İrşad olmaq hər zaman qaçılmazdır. Çünki, yol Haqqa
sarıdır. Haqqla, həqiqətlə müqabil dayanan hər şey naqis olduğu
üçün salikin gəldiyi hər nöqtə bir keçid, hər dayandığı məqam
özü bir zahidlikdir  yəni donmaqdır.
Hər mərhələdə irşad üçün canlı mürşidə və təkyə həyatına
vaxt və ehtiyac olmur. Mürşid ömürlük rəhbərdir. Ən bəhrəli və
sevimli mürid isə, onun dizinin dibində oturmayıb, onun surətin-
dən (zahirindən) uzaqda mücadilə verəndir. Yəni, batini ziyarətlə,
ayaqüstü zikrlərlə, “iki əli qan içində” bu hərdəmxəyal dünyada
savaşanlar əsl müridlərdir. Onlar təkyəni fiziki olaraq tərk edir.
Əhli-mərifət Haqqın dünyadakı məmurlarıdır. Dünya bunu
bilsə də bilməsə də.
Dünyanın arifə olan ehtiyacı torpağın suya ehtiyacı qədərdir.
Dünya bunu istəsə də istəməsə də.
Əhli-mərifətin Dünyaya atılması nə arifin istəyidir, nə
Dünyanın tələbi. Bu, Allahın iradəsidir.
Xanəgah və təkyələrdə yetişən müridlər qış günü üstüörtülü
bağçalarda yetişdirilən meyvələr kimidir. Yəni, Dünyanın havası
eşqə müsaid deyil. Fəqət, İlahi təqdir belədir.
Şəriət əhli Dünyanın cazibəsində təktərəfli həyat sürür.
413
Təriqət əhli Allahın cazibəsində təktərəfli həyat sürür.
Mərifət əhli isə, çölündə Dünyanı, içində Allahı gəzdirə-
rək, ikili həyat sürür.
Fəqət, Allaha tərəf gedən yol şəriətdən başladığı üçün Dün-
yadan ilk qopanlar da elə şəriət əhlidir  onlar bunu hiss etməsələr
də.
Şəriət Allahın izn verdiyi ən aşağı mərhələdir. Şəriətdən də
aşağı düşməyənlər qurtulanlardır. Hər mərtəbənin öz vacibatı,
özünə xas şərtləri var. Fəqət ümumun fövqündə Təriqət, Mərifət,
açılması vacib olan qapılar deyildir. İnsanlıq evinin yeganə vacib
qapısı Şəriətdir. Bu qapıdan içəridə baş verənlər artıq eviçi
məsələlərdir.
Dünyanın gözəllikləri özündə Allahın zərrələrini daşıyır.
Hər mərtəbədə gözəllik və üstünlüklər Allaha məxsusdur. İn-san-
ların üstünləri və gözəlləri bütün gözəlliklərin Allaha məxsus ol-
duğunu dərk edənlərdir. Əks təqdirdə insan heç bir gözəllik və
üstünlüyə sahib deyil.
Mərifət Haqqı xalqın içində görməkdir.
Məxluq Xaliqdən uzaq olsa da Xaliq məxluqun içindədir.
“Tərki-dünyalıq xalqın şərindən qurtulmaq deyil, xalqı
öz şərindən qurtarmaqdır” (Seyyid Yəhya Bakuvi)
Dünyanı tərk edənlər əslində onu dərk etmək üçün
guşənişin oldular.
Dünyanı dərk etmədən ona qayıtmaq təhlükəlidir.
Dünyadan qaçmaq həqiqətdən qaçmaqdan yaxşıdır.
Mövlana deyir: “Xam idim, yandım, bişdim”. Xam bədənlə
Dünyada yaşamaq ona təslim olmaqdır.
414
Aşiqlərin bişdiyi yer təriqətdir. Əlbəttə, xamlıq da bişmək
də, tərki-dünya olmaq da, Dünyanı dərk etmək də yalnız eşq
əhlinə xas olan nəsnələrdir. Dünya əhli Dünyadadır. Eşq əhli ilə
Dünya əhlini ayıran onların xilqətidir, yəni yaranışı. Xilqətin sirri
isə yalnız Həqiqətdə gizlənir.
Aşiqi təriqətin giriş qapısından çıxış qapısına aparan, fəqət
mürşiddir.
Təriqətə giriş aşiqin qəzavü qədəridir. Təriqətdən çıxış
onun üstünlüyüdür.
Təriqətdə riya yoxdur. Əgər sufi Mərifət meydanına atıla
bilmirsə, deməli bu, onun məmuriyyətinin davamıdır.
Fəqət təriqət əhli bir şeyi bilməlidir ki, mürşidin nəfəsi tək-
yədə qalmır və gedilən Dünya qayıdılan Dünya deyil. Əhli-şəriət
aşiqlərə xor baxdığı kimi, təriqətdəki aşiqlər də bəzən mərifət
əhlinin Dünya üzərindəki arifanə savaşını qəbul etmək istəmir.
Bu, yanlışdır. Unutmaq olmaz ki, mürşidə bağlı könüllərdə
qopan qiyamət kiçik qiyamətdir.
Dünyada qoparılan qiyamət isə, orta qiyamətdir ki, bunu
əhli-mərifət gerçəkləşdirir. Fəqət bunlar Həqiqətin təcəlla və zər-
rələri olsa da Zati-Mütləqin böyük qiyaməti deyil. Həqiqətin
qiyamı bütün Dünyanı özünə çəkəcək!
Əgər təriqət əhli qiyam qaldırıb özünü dara çəkdirirdisə,
Mərifətin qiyamçılarını – Mənsuru, Nəsimini şəriət və xalq dara
çəkirdisə, Həqiqətin zühuru bütün kainatın qiyamı olacaq.
Lakin, məxluqdan kənarda olan şeylər dünya müstəvisində
gerçək sayılmır.
Kənar gerçəkləri Dünya gerçəkliyinə çevirə bilmək
Mərifətdir. Mərifətin qapıları Şəriət kimi hər kəsin üzünə
415
açıqdır. Lakin bu qapıdan içəridə tövbə və hüzur deyil, təlaş və
qan var.
Mərifət payız fəsli kimidir – yağışlı, tufanlı, narahat fəsil
olsa da eyni zamanda barlı və bərəkətlidir.
Eşqin bütün gözəlliyi və bəhrəsi  şeiri, musiqisi, qiyamı,
şanlı tarixi, hətta dövlətçiliyə qədər uzanan ictimai hərəkatlarının
hamısı Mərifətin görüntüləridir.
Təkyədə yazılan şeir təkyə üçündür. Mərifətin şairi isə
xalqın dilində yazır. Dolayısı ilə xalqın içindəki Şeytanı tərpədir.
Nəticəsi isə, ya şanlı edam olur, ya da gizlin terror.
Ariflər siyasi liderlərə, ictimai nəhənglərə bənzəməzlər.
Arifin sözü özü ilə vəhdətdə olduğu üçün mütləq olaraq, ona
inanırlar. Əhli-mərifətin durumunda yalan və ikiüzlülük, şöhrət,
qorxu, pul və ordu heç bir iş görə bilmir. Orduların, sərvətin ala
blmədiyi könülləri, fədakar duyğuları arifin bir baxışı alır. Buna
görə də əhli-mərifət tarix boyu zahiri iqtidar sahiblərinin
qısqanclıq və qəzəbinə tuş gəlmişlər. İqtidardakılar anlamamışlar
ki, əsl iqtidar sahibi Allah özüdür! Eşq əhli övliyadır, övliya
Allahın dostudur. Allahın nəzəri və iradəsi olan yerdə isə başqa
güclərə ehtiyac yoxdur.
“Həqiqətə qarşı vuruşan məğlub olar”
(Həzrət Əli)
Dünya eşq əhli üçün qaranlıq və sisli bir vadini xatırladır.
Bu vadidə yaşamağın özü başlı-başına bir savaşdır. Yəni,
ariflərin varlığı hər zaman Şeytan üçün təhlükə mənbəyidir. Bu
özü də bir missiyadır ki, yalnız mərifət əhlinin üzərindədir. Buna
görə də eşqin tanınmış simaları, dünyanın insan yaradan çürük
fəlsəfələrini alt-üst edən mədəni və ictimai hərəkətlərin sahibləri
416
əhli-mərifətdir. Əgər belə demək mümkünsə, təriqətin belə bir
fikri yoxdur, belə bir imkanı yoxdur. Mənəvi, ruhi savaşlar
yalnız Mərifətin imkanlarına sığır.
Bəs bu döyüş nədən ibarətdir?
Mənzərəni ən başdan seyr etdikdə görürük ki, ilk baxışda
mədəni, elmi hadisələr, insanın təfəkkür yaradıcılığı əslində
Allahın varlığı və bu varlığın dərkinə qoyulmuş maneədir. Hətta
bəzi ifrat ruhani cərəyanlar da mövcuddur ki, onlar ümumiyyətlə
elmin, incəsənətin varlığını Şeytanın fəaliyyəti hesab edirlər. Yə-
ni, Allahın yaradıcılıq qüdrətinin müqabilində insanın da nələrisə
yaratmağa can atması iddia və təkəbbürdür ki, bunlar iblisanə
xislətlərdir.
Elm iki cürdür – insani və İlahi. İnsandan başqa heç bir
varlığın elmə ehtiyacı olmadığı üçün İlahi elmin özü də insanidır.
Onda belə çıxır ki, birincinin, yəni insan beyninin məhsulu
olan elmin kökündə nəfs dayanır.
Əslində İlahi elmin mənbəyi və necə yaranması qaranlıq və
məntiqsiz deyil. Yəni, aydındır ki, Allahın mövcudiyyəti insan
vücudu vasitəsilə bəlli olaraq, peyğəmbərlər, övliyalar və daha
kimlərin beyni, ürəyi və dili və əməli ilə elm şəklinə düşüb,
özünü təsdiq etmişdir. İlahi elm İlahi silsilənin davamıdır.
Mənbəyi və hədəfi məlum olmayan elm isə insani elmdir.
İnsanların yaratdığı fəlsəfə bu qədər ciddi cəhdlə nəyi
demək istəyir?
Axı hər şey kifayət qədər aydın və sadədir. Yaranışın mə-
nası varlığın gerçəkliyində mövcuddur. Gerçək olan hər şey o
Vahiddən hərəkət alır, ölür və dirilir.
417
Bəs onda insanlar nəyə görə birbirini çaşdırır? Bu niyələrin
özü də absurddur. Çünki etiraz etdiklərimiz də gerçəklikdir.
İslamın Peyğəmbəri buyurur:
“Elm bir nöqtə idi, cahillər onu parçaladı”
Hər parçalanan şey kiçilər. Amma elm parçalandıqca
böyüyür, böyüdükcə də anlaşılmaz olur. Məhəmməd Füzuli
demişkən;
Eşqdir hər nə var aləmdə,
Elm bir qilü qal imiş,...
Asan suallar zaman keçdikcə şişdi, qəlizləşdi,.. Kosmosa
çıxan insan öz məişətində özünü təsdiq edə bilmədi. Məşhur
misalda deyildiyi kimi, “insan Yerin cazibəsindən çıxdı, öz
cazibəsindən çıxa bilmir”
Allahın təbii şəkildə insana bəxş etdiyi bir çox şeylərin
anoloji bənzərini Şeytan icad edib ortaya qoydu. Bunu anlamaq
bu qədərmi çətindir?
Şeytan ona görə bu qədər “yaradıcı mələk” deyil ki, insanı
sevir, onun həyatına zənginlik və rəvanlıq gətirmək istəyir. Xeyr.
O, sadəcə olaraq Allahı unutdurmaq istəyir!
İnsanlar bir zaman sağ əli sol döşünün üstündə gözüyumulu
rabitə quraraq, birbirləri ilə xəbərləşərdilər. Bu rabitələr Allahın
izniylə olduğu üçün müqəddəs və gözəl şeylərdən ötrü istifadə
olunurdu. Çoxlu böyüklər bu növ qabiliyyətləri indi də özlərində
yaşadırlar.
Şeytan isə əvvəlcə nəfsin, sonra ağılın müdaxiləsi ilə
telefonu kəşf etdirdi. Kəşfləri insan edir. Texnika dünyanı
dəyişdirir. Amma bir az açıq gözlə baxanda görürük ki, nəticəsi
418
fəlakət, təbiətin müvazinətsizliyi olan insan fəaliyyətinin altından
Şeytan çıxır.
Eşqin sonu elmdir, elmin sonu fəlakət. Eşq insana mü-
qəddəslik, paklıq gətirər. Bu isə, müşküllərin çözülməsinə, yəni
həqiqi elmə aparıb çıxarar. İnsan Allahdan gələn qüdrətin sahibi
olar!
Elm isə İlahi mənşəyi, qəlblərdəki vəhdət duyğusunu ö-
ldürər, ağlını və imkanlarını işə salaraq, insana şeytani qüdrət ve-
rər. Bu isə, fəlakət daşıyıcısı olan təkəbbür və cahilliyin
əlamətidir.
Eşqin daşıyıcısı olan Mərifət əhli Dünyanın nizamının
pozulmasına əngəldir. Bu mənada ariflər Yer üzərində Allahın
hakimiyyətini təmsil edirlər. Bu hakimiyyət daha çox qəlblərdə
və mənəviyyatlarda təşəkkül taparaq, tarixdə bir neçə dəfə həm
də zahiri  siyasi iqtidara gəlmişdir. Allahın iradəsi ilə bu nadir
hadisələr əslində eşq əhlinin maraq dairəsində deyil.
“Əgər Allahdan qorxmasaydım, ərəbin dahisi olardım”
(Həzrət Əli)
Allahın istəklərini öz istəklərinə çevirən, dolayısı ilə
Allahın sifətlərini daşıyır.
Allahın varlığı insanlıq tarixindən, insan təfəkürünün əsas
və güclü hissəsindən nə qədər silinsə də tarixin çoxlu dönəm-
lərində ürfani hərəkətlər, mərifət qiyamları öz sözünü demişdir.
Nə yazıq ki, İlahi eşqin daşıyıcılarını fiziki cəhətdən
öldürməkdən başqa çarəsi qalmayan Şeytanın tarix boyu ən
yaxın köməkçisi və icraçısı İslam şəriəti olmuşdur. Mənsur
Həllacın, Fəzlullah Nəiminin, İmadəddin Nəsiminin, Eynülqüz-
zat Həmədaninin, Şihabəddin Sühreverdinin və digər ariflərin
419
edamı Roma kilsəsinin alimlərə açdığı inkivizisiya məh-
kəmələrinə bənzəyir. Qərbin alimləri elmin uğrunda can
verdilər, Şərqin ariflri isə Həqiqətin!
Əmir Teymurun Fəzlullaha gücü çatsaydı, onun böyük-
lüyünü və eşqini toplumun qəlbindən silərdi, daha onu parça-
parça eyləyib, tarixə övliya qatili kimi düşməzdi. Amma müdrik
imperator neç nəyə nail ola bilmədi. Bu gün milyonlar Fəzlin
elmi ilə nicat tapır, Teymurun qılıncı ilə yox! Fəth etdiyi
torpaqlardan öz millətinə belə bir qarış saxlaya bilməyən impe-
rator, deyilənə görə, ömrünün sonunda hürufi olmuşdu. Fəqət, bu
etiraf Qırmızı dənizdə boğulan Fironun son tövbəsinə bənzəyir.
Fəzl qiyamı zühuri-xass idi. Yəni Fəzlullah könüllər şahı
olaraq, kiçik çevrəyə zühur etdi. Bu qiyam dəryadan götürülmüş
bir qab suya bənzəyir ki, onların fərqi keyfiyyətlərində və
xasiyyətlərində deyil, tuttuqları yerin həcmindədir. Biri kiçik bir
qaba, o biri dərya kimi nəhəng bir çuxura sığır.
Ariflərin qiyamı onların varlığıdır. Ariflərin varlığı eşqin,
eşqin varlığı həqiqətin varlığıdır. Həqiqətin eşqə bağlılığı xilqə-
tin mənasını müəyyən edir. Əks təqdirdə “varlıq niyə möv-
cuddur” sualı cavabsız qalacaq.
Bir pəri silsileyi-eşqinə düşdüm nagah,
İndi bildim səbəbi-xilqəti-Adəm nə imiş. (Фцзули)
Ən böyük sirrlər insan könlündə yatır.
İnsan Allahın sirridir, Allah insanın. İnsanın kəşfi
Həqiqətin kəşfidir.
“Arif” “ürfan” sözündəndir. Yəni, “tanıyan”  Haqqı tanıyan,
insanı tanıyan.
420
Allahı tanımaq insanı tanımaqdır. Bu tanışlığa məzhər
olanlar eşq əhlidir.
Arifin məstliyi onun huşyarlığı, xaqlın huşyarlığı onun
qəflətidir. Qafillik cahilliyin başlanğıcıdır. Eşq isə arifliyin
təməlidir.
Qəflət cəhaləti kamal zirvəsinə qədər müşaiyət edir. Yəni,
cahil zahirən nə qədər şöhrət və ağıl sahibi olsa da əslində
özündən bixəbər qafilin ta özüdür.
Ürfan əhlini isə Fəna və Həqiqət məqamına qədər müşaiyət
edən eşqdir.
Çıxsa can çıxsın tənimdən, mehri-canan çıxmasın.
(Mir Sədi Əfəndi)
Ürfan əhlinin fəziləti uca dağlar kimidir. Bu dağlar Yerin
müvazinətini qoruyur və onu çevrəsindən çıxmağa qoymur. Mü-
vazinət cazibənin nəticəsidir. Cazibə isə eşqdir. Eşqin qəlibləri
ariflərin qəlbi olduğu üçün Mərifət əhlinin varlığı mənəvi
müvazinəti və ruhani nizamı təmin edir.
“Ənəlhəq” qapallı məkanlarda söz və kəlimə deyildi. Zikr
və hal məqamında “Ənəlhəq” tam bir gerçək idi. Təcəllanın və
pərtövün insan vücuduna təbdili əhli-təriqətin hər zaman yaşadığı
məqam idi.
Fəqət, “Ənəlhəq”qi dilə gətirmək, üstəlik onu naməhrəm
xalqla bölüşmək xanəgah divarlarına sığan bir şey deyildi.
Bu gerçəyi dilə gətirmək insan işi deyil, ürfanın mərhələli
təkamülünün nəticəsi idi.
Tarixdə ilk belə səadət Hüseyn ibn Mənsur Həllaca nəsib
olmuşdu. Mənsur Həllac eşqin və ürfanın ilk şəhididir.
421
Sirli məxəzlərin sirr sahiblərinə ötürdüyü xəbərlərə görə,
təbdili-ruh, və təcəllayi-Həq, yəni, Hülul gerçəyini Mənsurdan
öncə çox böyük zatlar dilə gətirmişlər. Amma iki səbəbdən
onların adı Mənsurdan öncə hallanmır: Birincisi, onlar çox böyük
adamlardır və Allahın onların çiyninə yüklədiyi şəriət və risalət
idi. İkincisi, onlar daşıdıqları mükəlləfiyyət səbəbindən bu sirri
xalqla yox, ariflərlə paylaşmışlar. Biz də onların kim olduqlarını
elə ariflərin fəhminə buraxıb, adlarını dilə gətirmirik.
Vaxtıdır biz də gedək akifi-meyxanə olaq,
Çünki saqi bu pəridir, dəli-divanə olaq.
Bu misralar Hüseyn ibn Mənsur Həllacındır. Ürfan əhlinin
şairliyi Həqiqətin zühurunun rəmzlərlə söylənən məcburi şəklidir.
Bəlkə də başqa vasitələr olsaydı, onlar heç şair olmazdılar. Fəqət,
vücudun, musiqinin halın və başqa nəsnələrin dili quş dilidir ki,
bunu da Süleyman bilər. Xalqın dili isə təkyənin eşiyində
anlaşılan dildir. Heç hal məqamında dərvişlər də xalqın dilini
anlamır.
Ərəbi, farsi, türki, hindi ləfzlər eşqin diliylə ayrı bir cana
girdi.
Xalqın dilində eşqi anlatmaq kimsənin ağlına gəlməzdi.
Amma xalq Haqq olduğu üçün onun gerçəyini gec ya tez özünə
qaytarmaq lazım idi. Bu, elə bir gerçək idi ki, ondan qaçmaq
meydandan qaçmaqla bir olardı. Mənsur deyirdi:
Bəsdi bu naləvü fəryad kim, ol yar hanı,
Bütün aləmdədi ol yar, bəs əğyar hanı?
Ustadın dilinə gətirdiyi “bəsdi” kəlməsi təriqətin sınan
qapısının səsi idi. Yarı axtarmağa gərək yoxdur. Bir zaman
422
qaçdığımız aləm elə HaqqTəalanın özüdür! Məhəmməd Füzuli
də buna işarə edir:
Mən ol səhrayi-vəhşət, mənzil etmən afiyət küncün,
Əsiri-dami-zülmət olmaram, çün talibi-nurəm.
Afiyət-rahatlıq, tutduğu anları qənimət bilib, təkyə kün-
cündə gizlənmək əslində qaranlıq küncüdür. Nura talib olan sinə-
sini oxlara, dəmir çarığı çoxdan yırtılmış ayaqlarını tikanlara,
sərməst olan başını daşlara rəva bilməlidir. Bəlayi-eşqin mahiy-
yəti də budur. Hafiz bunu daha da açıq deyir:
Ki, eşq asan numud əvvəl, vəli övtad müşkelha!
Eşqin əvvəli asan, sonu isə müşküldür! Bax. həmin müşkül
olan şey elə Mərifətdir.
Daha öncə də qeyd etdiyimiz kimi, Mərifət qəhrəmanlıq
yox, eşqin növbəti mərhələsidir. Ən böyük qəhrəmanlıq isə özü-
nə qalib gəlməkdir ki, bu da qəbir evinə qədər insanın vücudunu
tərk etməyəcək olan müqəddəs cihaddır.
Təriqətin hallarını xalqla paylaşmaq yanlış bir hədəfdir.
Doğru olan xalqa qayıtmaqdır.
Onda sual oluna bilər ki, dərvişlər xalqın içinə qayıda-
caqdılarsa, onda niyə xalqı tərk edib gedirdilər? Xalq Haqq idisə,
onda Haqqı niyə kənarda axtarırdılar?
Mövlana Rumi “Məsnəvi”də bir əhvalat nəzmə çəkmişdir.
O qəribə və sarsıdıcı əhvalat belə idi:
Varlı bir adamın bir xanımı və bir də kənizi var imiş. Bir
gün xanım diqqət edib görür ki, kəniz güngündən gözəlləşir,
yeriyəndə dingildəyir, qərəz ki, get-gedə cavanlaşır.
Xanım kənizlə əri arasında bir şey var deyə, şübhələnir.
Bir gün o kənizi izləyir və görür ki, kəniz qaçdı girdi tövləyə.
423
Xanım tövlə qapısının dəliyindən baxıb görür ki, kəniz yekə bir
ulaqla cinsi təmasa girir. O saat barmağını dişləyir ki, bu
kənizin keyfi niyə gün-gündən artır.
Bir gün evin xanımı da eyni hərəkəti edir, amma çox ağır
şəkildə xəsarət alır. Ölümdən zor qurtulur.
Sağalıb, ayağa qalxandan sonra həmin kənizi yanına
çağırır və soruşur ki, bu nə sirrdir? Əhvalatı öyrənən kəniz
gülərək deyir ki, xanım, mən özümlə o heyvanın arasına bir
kudu (uzun xiyar) bağlamışdım. Sən içəri boylananda həmin
kudunu görmədin.
Mövlana əhvalatı burada nöqtələyir. İzahını isə ariflərə
buraxır. Gəlinən nəticə budur ki, xalq və Dünya həmin ulaq
kimidir. Həmin kudu isə, tərki-dünyalıqda qazanılan rindlik,
bişkinlik, qısası ariflikdir. Əgər xalqın içinə gəlirsənsə, mütləq o
“kudu”nu qoymalısan. Yoxsa, bir zamanlar haqlı olaraq tərk et-
diyin Dünya, şərindən qaçdığın xalq səni məhv edər. Çünki, sən
onlardan biri deyilsən! Əgər arifliyin və rindliyin yetərli deyilsə,
sən elə təkyə küncündə də qal. Boş yerə Dünya adlı heyvanın
altına girib, özünü təhlükəyə atma. Məhəmməd Füzuli də yəqin
ki, elə bunu qəsd edərək yazmışdı:
Gəzmə ey könlüm quşu, qafil fəzayi-eşqdə,
Kim, bu səhranın güzərgəhlərdə çox səyyadı var.
“Xalqdan qaçmaq” əslində təhrif olunmuş ifadədir. Dərvişin
qaçdığı öz tərbiyə olunmamış nəfsidir ki, bu nəfs xalqın içində öz
“bəhrələrini” verir.
Mürşid ətəyinə, xanəgaha, Füzuli demişkən, “afiyət kün-
cü”nə sığınan, nəfsindən başqa dərdi, o nəfsi tərbiyə etməkdən
başqa qayğısı olmayan əhli-təriqət bunlara qismən də olsa nail
424
olandan sonra xalqın içinə qayıdıb, öz işini görür. Çünki, yaşantı
gerçəkdir, qaçılmazdır. Şərt isə, bu yaşantını hansı şəkildə ya-
şamaqdır.
Könüldə qazanılmış həqiqətləri dilə, dildən əmələ, əməldə
xalqa gətirmək Mərifətin əsas qayəsidir.
Fəqət, nəfsi tərbiyənin paralelində savaş hər zaman
ikitərəflidir.
Xalqın içində, gözləri önündə gedən riyazəti-nəfs eyni
zamanda nümunə, bir mənada da hüccət və risalətdir.
“Belə yaşamaq mümkündür” demək və onu yaşaya bilmək
özü də Mərifət mərhələsidir.
Ariflər heç nə etmirlər, sadəcə yaşayırlar. Ariflər eşqi hə-
rəkətə gətirmirlər, eşq onları hərəkətə gətirir. Onların qayəsi,
missiyası təbliğat və ya elm deyil. Xalq onların ətrafına, işığın
ətrafına toplaşan kimi toplaşır. Xalq bir mürid sifətiylə onların
danışmağını gözləyir. Bu yerdə naz məqamı ariflərin yaraşığıdır.
“Bütün Dünya mənim saqqalımdan asılsa, yenə də
ağzımı aça bilməz. Mövlananın bərəkətindəndir ki, hər-
dənbir məndən bir kəlmə söz eşidirsiniz” (Şəms Təbrizi)
Xalqı özünə qarşı mənəvi ehtiyac sahibi etmək üçün
böyüklük yox, kiçiklik lazımdır. Bu isə xalqla dost olmaqdan
keçir. Dostun dosta ehtiyacı isə qarşılıqlıdır. Yıxılan qürurun,
rəmzə çevrilən sirlərin, bu sirləri münasib dildə paylaşmağın
fədakarlığının bədəli olaraq, Haqq-Təala xalqın sifətində arifə
təcəlla edir. Necə ki, arifin sifətində də xalqa görünmüşdü.
Əslində arifin xalqdan öyrənəcəyi daha çox şey var.
Ən böyük bacarıq xalqın öz gücünü özünə qarşı işlətməkdir.
Ruhani və mənəvi dünyada bu strategiya ruhi və idraki təlimin
425
əsas keyfiyyətlərindən biridir. Çünki xalqın içində ruhani
potensial yatır. Onu qəflətdən çıxarıb, xalqın öz gözündə gerçəyə
çevirmək eşqin qələbəsidir! Necə ki, Şeytan xalqın içindəki
yonulmamış nəfsi, qüruru, şöhrəti, şəhvəti üzə çıxarır. Eşq əhli
isə İblis qədər çalışqan və əhdinə vəfalı olsa, yetər.
“Əgər Müaviyyənin əsgərlərində olan sədaqət mənim
əsgərlərimdə olsaydı, iki cahanı çiynimdə gəzdirərdim”
(Həzrət Əli)
RÜBAİ
Qılmaq dilərəm nizəvü şəmşir ilə cəng,
Zindanü qəfəs, həlqeyi-zəncir ilə cəng.
Almaqçün ələ taci-səri Bəhramtək,
Etsin gərək eşq əhli olan şir ilə cəng.
Şərafət tacı savaşla alınır. Bir aşiqin kəşf olunması yüz
möminin kafərə dönməsindən güclüdür.
Onsuz da eşqi eşq əhli, halı hal əhli anlayacaq. Ancaq bu
əhli-hal təkcə xanəgah küncündə, təkyə içində gizlənmir. Tə-
riqətdən mərifətə yüksəlişin bir qayəsi də qərib aşiqləri, özündən
bixəbər qalan hal əhlini tapıb, özünə qaytarmaqdır. Bu yükü sir-
lərlə, ürfanın daxili halıyla, bişmiş təfəkkür və qəlblə silahlanmış
ariflər daşıya bilər.
Arifin mürşidi təkyədə, müridləri xalqın içindədir.
“Zühhadül-leyl, əsədün-nəhar”—“Gecənin zahidi,
gündüzün aslanı” deyə buyurmuş Həzrəti Mövla.
Zahidlik mərifətlə, yəni nəfsi və camei mücadilə ilə yanaşı
gedərsə, onu daşıyan şəxsin arif olduğuna şübhə yeri qalmır.
426
Belə vəhdət, vəhdəti-vücuddan daha ziyadə vəhdəti-möv-
cuddur.
Başını dərdlərlə qarışdıran, həyatı və mücadiləni unudar.
Başını mücadiləyə qarışdıran dərdlərini unudar.
Öz dərdini unutmağın yeganə yolu başqasının dərdlərinə
könül verməkdir.
Şeytanın heç zaman yaxın düşə bilmədiyi insan hər zaman
mücadilə edən insandır. O, nəfsi ilə savaşdığı üçün nəfsi də
onunla savaşır. Dolayısı ilə, onun nəfsi məşğuldur və Şeytana
qucaq açmağa vaxtı yoxdur.
“Nəfsinizi bir şeylə məşğul edin. Yoxsa, o sizi məşğul
edəcək” (Həllac Mənsur)
Yaradılışın qayəsi mübarizədir.
Yaşamaq uğrunda mübarizə aparanlar xalqdır. Mübarizə
aparmaq uğrunda yaşayanlar isə ariflərdir.
Savaş meydanını həzz və zövqü səfa meydanına çevirən
Eşqdir!
Eşqsiz verilən mücadilə ya məcburiyyət qorxusu, ya da
mənfəət azarıdır.
Bəndələr, tacirlər və aşiqlər olaraq, ibadət edənlər də üç
qismə bölünür.
İçində savaşan, çölündə barış və hüzur içində olar. İçində
özüylə savaşmayan, çölündə hər kəslə qovğa edər. Çünki, özüylə
barışmaqla özünü haqlı, çıxarıb. Özünü haqlı bilən isə, ətrafını
hər zaman haqlı çıxarar.
“Öz nöqsanlarını görən insanın, başqalarının
nöqsanlarını görməyə vaxtı qalmaz” (Hz.Əli)
427
Bəla zimnində rahət olduğun izhar edər xəlqə,
Fələk bihudə xarü xüşkdən gülbərgi-tər verməz. (M.
Füzuli)
Şəriət əhli xalqın əlindən dad eləyir, təriqət əhli eşqin
əlindən. Biri az bilmək və təkəbbür səbəbindən hər zaman şi-
kayətçidir. O biri isə məşuqun ərk və nazından şikayətçidir.
Dolayısı ilə ikisi də şeydalıq edir.
Mərifət əhli isə, xalqı sevir. Sevdiyini isə gizlədir. Onun
sevdiyi xalq deyil,.. Xalqı sevgilisinə xatir sevir. Yunus Emrə
“Yaradılanı sevəriz Yaradandan ötrü” deyir.
Mərifəti, Şəriətin və Təriqətin naqisliyi doğdu, Həqiqəti
isə Mərifətin mücadiləsi.
Dolayısı ilə, Mərifət ehtiyacın bəhrəsidir, Həqiqət mü-
cadilənin. Necə ki, Şəriət küfrün bəhrəsidir, Təriqət ehkamın.
Heç bir şərtlərə və qəliblərə sığmayan külli kainat isə
EŞQİN bəhrəsidir!
Əslində ehtiyac deyilən şey cazibədən yaranır. Ağıl, məntiq,
təmənna və mənfəət isə sonradan gəlmədir. Allah qatında bu son-
radan gələnlər eşqin sularına qarışa bilməyib, axıb, insanlıq
dənizinə dolub.
Əhli-mərifətin böyük mücadiləsi insanlıq dənizinin, əslində
çirkabdan deyil, nurdan xəlq olunduğunu insanlığın öz təfəkkü-
rünə qaytarmaqdır, o mərtəbəni onun özünə göstərməkdir.
Təbriz folklorunda məşhur, amma çox sadə bir xalq mahnısı
var – adı “İNSAN”dır:
Ey insan, ey insan,
Sən özün Allahsan,
Mənsur-iHəllacsan,
428
Dərdlərə dərmansan.
İnsan, insan,
İnsan dərdlərə dərmansan!
Bunlar, Şəriətdəki “Əmr be məruf, nəhy əz münkər”
Yaxşılığa dəvət, pislikdən çəkindirmək – deyil. Şəriət əhli özü
bilər, ancaq gerçəkdən də insan öz pisliklərini həll etdimi ki, baş-
qalarını yaxşılığa dəvət edir?
Əhli-mərifət heç kimi heç nəyə dəvət etmir və heç kimi heç
nədən çəkindirmir. O, sadəcə özüylə davamlı mücadilə etməklə,
Allahın sifətlərinə məzhər olur və ətrafda hadisəyə çevrilir. Buna
görə də tarix boyu daşıdığı işığa, yaydığı gözəlliklərə görə şəriət
əhli deyil, eşq əhli təqiblərə və edamlara məruz qalmışdır. Həm
də bu zülmün və qəflətin müəllifi elə şəriət əhlinin özüdür.
Dar ağacı arifin son mücadiləsidir. Dar ağacı bir kamandır.
Dar ipindən sallanan aşiq isə HƏQİQƏTƏ tərəf çəkilən yayın
ucundakı oxdur!
Əhli-mərifətin fitvasını verənlər onların kim olduğunu hər
kəsdən gözəl anlayırdılar. Əks təqdirdə bu fitvanı verməzdilər.
Bu mənada mənfəət və həsəd insanı sonuna qədər təqib edir və
əslində onun sonunu yaxınlaşdırır.
Ürfan əhlindəki həqiqəti görmədən onları dara çəkmək ol-
maz. Həqiqəti görəndən sonra isə bu işə qol qoymaq Şeytanın hə-
min arifdən aldığı intiqamdan ziyadə onu şəhid edənlərin üzə-
rindəki qələbəsidir.
Şeytana oxunan lənətlər, atılan daşlar gücdən düşmüş
torpağa verilən gübrə kimi onu dirildir, şişirdir, gücləndirir. Buna
görə Yunus Emrə deyirdi:
429
Yüz Kəbədən üstündür
Bir könül ziyarəti
Atılan daşlar geri qayıdır. Daşları əvvəl özümüzə ataq ki,
onlar da geriyə, xalqın içindəki Şeytana qayıtsın! Amma biz bir-
başa Şeytanı daşlayanda o daşlar əvvəl-axır gəlib özümüzü tapır.
Çöldəki Şeytanın ixtiyarı Allahın əlindədir. İçimizdəki Şeytanın
ixtiyarı isə öz əlimizdədir. Öz içimizə gücümüz çatmırsa, o
zaman çöldə Allahın işlərinə qarışmayaq.
Şəriətdə riyakarlıq var, mərifətdə rindlik. Riyakarlıq
xalqı və özünü aldatmaqdır, rindlik nəfsi və Şeytanı.
Riya əhli savaşmır,.. Amma rind əhli savaşır. Onun zirehi
ədəb, silahı əxlaq olmalıdır.
Eşq əhli qorxunu dəfn edib  özü ilə bərabər. Əvvəl ölüb,
sonra dirildiyi üçün onun savaşı da təlaşdan və qəzəbdən uzaq,
hal və huşyarlıq içində keçən savaşdır.
El düşdü bütün heyrətə divanəliyimdən,
Sirrin demədim bir kəsə mərdanəliyimdən.
Divaneyi-eşq olmağa hər kim həvəs etsə,
Əvvəlcə gərək dərs ala rindanəliyimdən.
(Я.Ващид)
Dünya əhlinin ağlı və tədbiri divanəlik, eşq əhlinin di-
vanəliyi rindlik və huşyarlıqdır.
Dünya əhli eşq sirlərinə varid ola bilmədiyi kimi, onların
əsl dərdlərinin də nə olduğunu heç zaman anlamayacaq.
DİVANƏLİK, RİNDANƏLİK və MƏRDANƏLİK olan
yerdə ağıl və tədbir, şöhrət və sərvət, qorxu və şəhvət ölü
nəsnələrdir.
430
Dünyəvi sifətlərlə Allahın sifətləri bir araya sığmır. Birini
qazanan o birindən məhrum olur.
Ürfanın təməli hər zaman düzgün atılır. Əyri atılan təkəbbür
və iqtidarın təməlidir. Ona görə də biri sağ ikən ölür, qurduğu
binalar, yığdığı sərvət tarmar olur, o birinin isə qəbrinin torpağı
da tutiyaya dönür. Nisgilli Vahid yenə yazır:
Xakistər-ieşqəm, mənə təhqir ilə baxma,
Min gənc çıxar zahirə viranəliyimdən.
Vahid, mən o xakəm, yenə meyxanədə bir gün,
Bir zövq yetər aləmə peymanəliyimdən.
Mərifət əhli sağ ikən də öldükdən sonra olduğu kimi, özünə
deyil, xalqa gərəkdir.
Arif öz ömrünü xalqdan uzaqlaşıb, tərki-dünya olarkən
əldən verib. Onun ömrü, arzuları və varlığı təkyə qapısının
eşiyində qaldı. Arif üzərindən keçdiyi körpüləri yandırdığı üçün,
xalqın içinə qayıdanda özü kimi yox, Həqiqətin məmuru kimi
qayıdır. O, hələ Həqiqət məmurudur, Həqiqət əhli deyil.
Biz haman rindi-xərabatiyi-bibaklərik,
Söhbəti indi də dillərdədi əfsanəmizin (Я.Ващид)
Arifin əfsanəsi Dünyanın gözəlliyinə və xilasına, Allahın
isə iftixarına döndü.
Ömrünü Mərifətdə itirib, Həqiqətdə tapanlar bir daha
Dünyaya gəlir  Həqiqətdə yaşamaq üçün!
Əhli-Mərifətin ölümü Əshabi-Kəhfin yuxusu kimidir.
Zamanı gəldikdə Haqq-Təala onları oyadıb, təzədən Dün-
yanın göbəyinə atır.
431
Fəqət bu dəfə ayrı donda, başqa sifətdə.
Keçmişim razi-nihan olmuşsa da məxluq ara,
İndi mən Cavid donunda aşikarəm, aşikar!
(Cavid Mürtəzaoğlu)
HƏQİQƏT
Tanrının müqəddəs həvari Yəhyaya göndərdiyi vəhy.
I Fəsil
...10. Rəbbin günündə (yəni bazar günü) Ruhda idim və
arxamda boru səsinə oxşar yüksək bir səs eşitdim. O səs
deyirdi:
11. Gördüyünü kitaba yaz və yeddi cəmiyyətə, Efesə, İzmi-
rə, Bekdamaya, Titakyaya, Sardisə, Filadelfiyaya və Lao-
dikiyaya göndər.
12. Çevrildim ki, mənimlə danışanı görüm. Döndükdə
yeddi qızıl şamdan,..
13. Və şamdanların ortasında ayağa qədər uzun libas
geymiş, sinəsinə qızıl qurşaq taxmış insan oğluna bənzər birini
gördüm.
14. Onun başı və saçları isə ağ yun və qar kimi ağ, gözləri
atəş alovu kimi idi;
15. Onun ayaqları kürədə qızardılmış parlaq tunca
bənzəyirdi; Onun səsi çoxlu suların səsi kimi idi.
16. Sağ əlində yeddi ulduz vardı, ağzından iti bir ikiağızlı
qılınc çıxırdı. Onun üzü bütün qüdrəti ilə parlayan günəş kimi
idi.
17. Onu görəndə, Onun ayaqları önünə ölü kimi yıxıldım.
O, sağ əlini mənim üstümə qoyub dedi:
432
18. Qorxma! Birinci və axırıncı,
Və diri olan mənəm. Ölü idim və budur,
əbədi olaraq diriyəm; Ölümün və ölülər
aləminin açarları Məndədir.
19. Buna görə gördüklərini, indi olan şeyləri və bundan
sonra baş verəcək vaqeələri yaz.
20. Sağ əlimdə gördüyüm yeddi ulduza və yeddi qızıl
şamdanın sirinə gəlincə: yeddi ulduz yeddi cəmiyyətin mələkləri,
yeddi şamdan isə yeddi cəmiyyətdir.
(İncil – Bibliya tərcümə mərkəzi – 1993)
Hər zərreyi-zahirin zühuri,
Bir özgəyə bağlıdır zəruri...
Əndişeyi-zat qılmaq olmaz,
Bilmək bu yetər ki, bilmək olmaz... (M.Füzuli)
Göyün yolları yatan ağılların, oyaq qəlblərin içindən keçir.
Əllə toxunduğumuz şeylər duyduğumuz şeylərdir. O şeylər
ki, onları duyarkən əllə toxunmaq, gözlə görmək olmazdı.
Axan nurun dayandığı yerlər təkəbbür və ağıldır.
Yoxluq dənizdir, varlıq axan çaydır; axmasa dənizə qovuşa
bilməz.
Varlıq çayı bulansa da durulsa da axmaq zorundadır.
Sonuncu məkan nisbidir. Əvvələ qayıtmır, amma əvvəldir.
Bir zaman duyulanlar artıq həzz mənbəyi deyil, Həqiqətdir.
Can alan və can verən iti bir qılınc göylərin qəzəb şimşə-
yidir; bunu yerlər bilməz.
433
Yerlərin çirkabı göylərə sıçramadı. Mələklərin qanadı Yerin
küfründən göyü, göyün qəzəbindən Yeri qoruyur  hələ ki,..
Göylər səsini açmadı ki, Yerin qulaqları partlamasın. Yerin
səs-küyü özünə yetər. Ərşi titrədən küfrün deyil, iman üçün tö-
külən qanların sədasıdır.
“HƏQİQƏT ƏCƏL SABAHINDAN İŞARAN BİR
İŞIQDIR Kİ, BİRLİK VARLIQLARININ ÜZƏRİNƏ DÜŞƏR”
(Həzrət Əli)
Mümkün keyfiyyətlər gerçəyə tab gətirə bilmir.
Həqiqət heç bir sirrə sığışmır. Bütün sirlər Həqiqətin içində
gizlənib.
Gerçəyi rəmzlərlə dilə gətirmək olmaz .
Yunus, xəzinə gövhərin
Xərc eyləmə nadanlara,
Ta görəlim nə göstərir
Gerçəklərin zəmanəsi... (Yunus Emrə).
Həqiqətin məkansızlığı onun zamansızlığındadır. Zamanı
gələndə O da məkana sığacaq.
Gerçəyin sığacağı məkan nə göylərdir, nə yerlərdir, nə də
bunların arasındakılar.
Həqiqət haqdakı məlumatlar Həqiqətin özü kimi qaibdədir.
“HƏQİQƏT FƏHM EDİLƏN ŞEYLƏRİN MƏLUM
ZÜHURU İLƏ YOX OLMASIDIR” (Həzrət Əli)
Fəhm edilən şeylər fəhmin və idrakın sərhədləri içindədir.
Gerçəklik isə fəhmə və idraka, hətta qəlbə və duyğulara da
möhtac deyil (ikincilərə ehtiyac Təriqət və Mərifət qatlarında idi).
434
Həqiqətin qapısı imtiyazlı qonaqlar üçün hərdənbir açılan
qapılardan deyil. Bu qapı bir gün özü açılmayana qədər bütün
kainatın üzünə bağlıdır.
Dünya gerçəyi görsə, ona tərəf qaçar. Gerçəyin cazibəsi
gözəl olduğu üçün deyil, Həqiqət olduğu üçündür.
Şeytanın qatili ariflərdir, ariflərin qatili Həqiqət!
Həqiqətin kənarlarında Şeytanın tuta biləcəyi bir budaq, ya
da ilişə biləcəyi bir dəlik yoxdur. Şeytan dinə və Mərifətə nifrət
edir. Amma Həqiqətdən qorxur. Çünki, Onu sevir!!!
Bütün olmuş və olacaqlar Həqiqətin zühuru üçün hazır-
landığına görə, Ələst bəzmində bir tək Həqiqət yox idi.
Gerçəyin tərifi ürfanın şərtləriylə, Mərifətin dili ilə müm-
kün deyil.
Əhli-Həqiqətin durumu aşiqlər və ürfan əhli üçün bilməzlik
məkanıdır.
Həqiqətin bu Dünyadakı varlığı ağlasığmaz bir lütf və
Allahın sonsuz minnətidir.
Ariflər Yerin nazıdır, Əhli-Həqlər göylərin.
Ürfan əhli özündən əvvəlkilərlə bəlli və ölçülü məsafədədir.
Fəqət, Mərifətlə Həqiqətin arası ölçüyəgəlməz dərəcədə uzun və
fasiləlidir.
Şəriətdən Təriqətə, Təriqətdən Mərifətə keçid insani eşq və
iradə ilə Həqiqətə keçid isə, bu həyatdan o biri həyata qanla, ya
da bir ömürdən o biri ömrə Ərənlərin himmətiylə mümkündür.
Həqiqətdən başqa hər şeyə iddia etmək olar. Həqiqət özü
iddia etməyincə, onun harada olduğunu görüb, ona yaxınlaşmaq
mümkün olmayan müşküllərdəndir.
435
“Anam heyrət, babam şübhə” (Hüseyn Cavid) deyənlər
Həqiqətin məcnunlarıdır. Amma nə yazıq ki, onlar Həqiqəti deyil,
Həqiqət onları görə bilər. Dolayısı ilə, Həqiqət özü görünməsə,
onu heç bir göz – nə başdakı, nə də qəlbdəki göz görə bilməz!
“Məndə bir mücövhər var ki, onun üstünü açsam, bütün
xalq mənə “kafər” damğası vurar. Bu həmin sirdir ki, onu Əli
övladlarına verdi” (Hz.İmam Zeynəlabidin)
Əslində gerçəyin iki başı var  biri Şəriət, o biri Həqiqət.
Qaibdən dəlil göründün,
Dədəm, xoş gəldin, xoş gəldin.
Bizi sevib, sevindirdin,
Dədəm, xoş gəldin, xoş gəldin.
İki can idik, birləşdik,
Məhəbbət qapısın açdıq.
Şükür, didara erişdik,
Dədəm, xoş gəldin, xoş gəldin! (Şah Xətai).
Qaibdən görünən dəlillər iki canın birləşməyinin nəticəsi
olsa da görünüb-görünməmək öz əlindədir.
Həqiqət vüsal deyil, amma Həqiqətdə hicran yoxdur.
Vüsal fənadan sonradır ki, bu da yoxluqdur. Həqiqət isə,
yoxluğun da fövqündədir.
Həqiqətin varlığı başqa varlıqların yanında olsa da onlardan
çox uzaqdadır.
Həqiqətin görünməzliyi onun məlum olan yeganə si-
fətidir.
436
Həqiqət nə Haqdan xalqadır, nə də xalqdan Haqqa.
Həqiqət Haqdan Haqqa, Allahın özündən özünə gedən
yoldur.
Xalqa nisbətdə Allahın sifətləri çoxdur və məlumdur.
Özünə nisbətdə isə, Allahın sifətləri məlum deyil.
Zatı düşünmək insanı kafir etdiyi üçün, Həqiqət zatın da
kənarındadır.
Həqiqət həm Allahdır, həm insan!
Allah görünməyən Həqiqətdir, insan görünən Allahdır!
Vəhdətin şəhrində seyran eylərəm,
Mən səni cismimdə heyran eylərəm.
Sirrimi Adəmdə pünhan eylərəm,
Adəmi həm Haqq, həm insan eylərəm!
(Nəsimi)
Həqiqət maddənin və cismin təcəllasıdır.
Həqiqət müstəvisində mövcudiyyət Haqqın zərrələrini deyil,
Özünü daşıyır.
Həqiqətin tarixi və fəlsəfəsi yoxdur. Fəlsəfə insanın, tarix
Yer kürəsinin nəsnələridir. Həqiqət isə yerdən kənar işığın bəhrə-
sidir.
Dünyanın sabahı Dünya üçündür. Həqiqətin sabahı bütün
kainatın sabahıdır. O, mütləq zaman ölçüsündədir.
O, rəmz və işarələrlə deyil, gerçək söz və cümlələrlə ifadə
olunur.
Onun məxfiliyinin səbəbi aşkarlığındadır. Aşkarlığın za-
manı gəlmədiyi üçün isə, məxfidir.
Ondan xəbəri olanlar vücud və görüntülərini dəyişib,
növbəti dəfə yaşamaq məcburiyyətindədir.
437
O, qış fəsli kimidir  onun ehtiramı və ədəbi, soyuqluğu və
sərtliyidir.
Başqalarının təqvası günahdan, onların təqvası Dünya-
dandır.
Günah və savab, cəhalət və mərifət Ona qədərdir.
Məzhərullah xalqa gizli, onlara aşkardır.
Onların xalqı mələklərdir.
Onların şərtləri dinin və dinsizliyin üstündədir.
Dünya möminin zindanıdır (Hz.Əli), onların əyləncəsi.
Ona qədər yol var, Ondan sonra görünmür.
Onun qapısına qədər uzun və əziyyətli yol keçib gəlmək
olar. Lakin, çəkilən əziyyət və dünyalarca savab o qapının açıl-
masına dəlalət etməz.
Paklıq və abidlik, təqva və zöhd, eşq və ürfan Ona gətirən
yollar deyil. Bu yollar fənayadır. Fənadan qayıda bilən yol isə
Həqiqətə doğrudur.
Gerçəklik tamam olandan sonra Həqiqət üzə çıxır.
Sultanın mələkləri və onların bir yerə cəm olmaları hər dəfə
Həqiqəti zühur məqamına gətirir.
Bu zühurdan Dünya və insanlar batində, göylər və onların
sakinləri zahirdə xəbərdar olur.
Ərşin səssizliyi duyğularımızın o tərəfindədir. Duyğudan
kənar, insanüstü səslər və rənglər əsilliyini və paklığını Həqiqətin
zühuruna saxlamışdır. Yerin cazibəsinə daxil olan Həqiqət əhli
bu səsləri duyaraq, bu rəngləri görərək, susmaq məcburiyyətində-
dirlər.
Əslində isə onlar Yerin yox, Yer onların cazibəsindədir.
Onların Yerdəki cəmi ərşdəki mələkləri bir yerə toplayır.
438
Onların qapısına qan və qəhrəmanlıqla gələnlər məlamət və
minnətlə qarşılanır.
Dünyanın fatehləri onların qullarıdır.
Qırxlar meydanına vardım,
Gəl bəri ey can, dedilər,
Salam verdim izzət ilə,
Gir iştə meydan, dedilər.
Gir semayə belə oyna,
Silinsin, açılsın ayna.
Qırx il bir qazanda qayna,
Yenə çiy bu tən, dedilər (Şah Xətai).
Bütün bişmişlər Həqiqətin qazanında çiydir.
Onun rəngi Allahın rəngidir. Ona boyanan Allahdan se-
çilməz. Bunu Allahın son kitabı buyurur: “Hamınız Allahın rən-
ginə boyanın. Ondan gözəl rəng yoxdur”
Dünya yuxudaykən, Həqiqət oyaqdır. Məxluqun hamısında
ixtiyar və faili-muxtarlıq var. Həqiqət isə Allahın ixtiyarındadır,
çünki, məxluq deyil, Xaliqin özüdür.
Kamil insan ətrafına gərəkli, Dünyanın işığı, yaranmışların
əşrəfidir.
Kamil insan Həqiqətin aşiqidir. Lakin, məşuqunun üzü ona
bir dəfə açılır, o da dar ağacında.
Dünya cəhənnəm, Həqiqətin camalı isə cənnətdir deyə, eşq
əhli sevdalandı. Fəqət aşiqlik hicrana talibdir, vüsal isə Həqiqətin
ayaqları altındadır.
Həqiqətin quyəndəsi Beyrək Quşçuoğlu deyir:
439
Getdim, gördüm gerçəklər,
Yaslanıb Yarın xaki-dərinə,
Kaş mən də yaslanaydım
O gerçəklər arasında
Yar Həqiqətdir, gerçəklər Dünyadan süzülmüş, ürfanla və
qanla yoğrulmuş arif və aşiq canlarıdır.
Yarın camalı gerçəklərin üzündə əks olundu və lütfi-
İlahi yerini aldı.
Şəriət dindən, Həqiqət Haqdan ibarətdir.
Şəriət görmədiyini sevir, Həqiqət gördüyünü. Həqiqət
aynasında görünənlər özündən əvvəlkilərdə küfrün özüdür.
Dünya Mərifəti görməzlikdən gəlir, çünki onu dərk edir.
Həqiqəti isə görmür, çünki onu dərk etmir.
Görünən şey dərk olunmur, dərk olunan şey görünür.
Həqiqətin sirləri könüllərdə yatmır. Qəlblərdə gizlənən
Təriqətin və Mərifətin sirləridir. Həqiqətin sirləri gerçəkdən də
sirdir.
Həqiqət Mərifətdən törəməyib, amma ondan sonra gəlir. O,
Haqdan törəyib. Haqdan gələn Haqqa, insandan gələn insana
qayıdır.
Həqiqətin ən böyük şərti Əhli-Həq kimi doğulmaqdır.
Sağlığında içəri alınanlar, yəni üzünə Haqq qapısı açılanlar,
sirri yalnız Allaha bəlli olan səbəblərin nəticələridir.
Həqiqətin müqabilində, kamil sayılan hər şey naqisdir.
Əhli-Mərifət olan Şəms Təbrizi yazırdı: “Mən yalnız şeyxləri tu-
tub danlayaram. Özü də hər şeyxi yox, kamil şeyxi”.
Buradakı “şeyx” şəriətin mollası deyil, təriqətin başçısı olan
mürşiddir.
440
Həqiqətin qapısında ömrünün sonuna qədər inim-inim
inləyən Şəms yenə yazırdı: “Təbrizdə bir “Məhəlleyi-xamuşan”
var. Orada yaşayan kiçik bir uşağın dırnağını biləni mənim
başım bilməz”
Həqiqət nə Günəşdir, nə də Ay – Günəşin və Ayın nur
mənbəyidir. Onun yerləşdiyi məkanda sürət və zaman təfəkkü-
rüstü bir ölçüyə malikdir.
Fəzadakı qara dəliklər Həqiqətin qapılarıdır. Varlıqlar orada
yox olur. Yox olub, o qapılardan içəri girməyincə orada nə baş
verdiyini anlamaq sadəcə mümkün deyil.
Cazibə eşq olduğu üçün, eşqin sürəti artdıqca, yoxluğa
daha tez cəzb olunur.
Gözəllik məchulluqdadır. Məlum nöqtələr kəşf olunmuş və
ötüb keçmişdir.
İrəlidəki məchul hələ məlum deyil. Ancaq məlum olan,
artıq geridəki məchuldur. Geri dönmək heç vəchlə mümkün deyil.
Çünki, cazibə qüvvəsi qədər də itələmə qüvvəsi var. Yəni,
keçmiş olan, gələcəyə xidmət edir.
Həyat ölümə doğru, ölümsə həyata doğrudur.
Ölümdən sonra gələnlər geri dönmürlər. Dünya hərəkət
etdiyi və irəli getdiyi üçün onlar da bizi gələcəkdə qarşılayırlar.
Gerçək təkamül ruhani təkamüldür.
Darvinizmi inkar edən bəzi bütpərəst Asiya dinləri, insanın
meymundan gəldiyini təkzib edə-edə, insanın öləndən sonra geri
qayıdıb, heyvana dönüşə biləcəyinə sadəlöhvcəsinə inanırlar.
Anlamırlar ki, bütün, amma istisnasız olaraq bütün yollar Allaha
və Həqiqətə çıxır. Allah və Həqiqət isə yalnız irəlidədir. Geriyə
isə, sadəcə yol yoxdur.
441
Allaha bağlılıq ədalətdən ziyadə rəhmət üzərindədir. Onun
lütfünə inanmaq özünə inanmaq qədər vacibdir.
Həqiqət Allahın özündən özünə seyrdir – dedik.
Dünya və insan dörd qütbə və altı cəhətə doğru hərəkət edir.
Həqiqət bu feiliyyətdən də kənardır. Onu daşıya bilən insanlarsa,
tamamilə dərkdən və onları anlaya bilmək məsafəsindən uzaq-
dırlar.
Əhli-Həqlər Allahın adi geyimə bürünmüş zər kəmərli,
Günəş ulduzlu əsgərləridir. İnsan cildində olduqları üçün
onların gizlənməsi mələklərin gizlənməsindən çətindir.
RÜBAİ
Meydani-məhəbbətdə məram Allahdır.
Viranə könüllərdə məqam Allahdır.
Eşqin qələmi nəzm çəkib Dünyaya,
Yerlərdə, səmalarda NİZAM ALLAHDIR!!!
SON
442
İSTİFADƏ OLUNMUŞ ƏDƏBİYYAT
Azərbaycan dilində
1. Ağbabalı İ. Ayırdılar Ağbabadan, I kitab. Bakı: Ozan,
1998, 181 s.
2. Axundov Ə. Aşıq Ələsgərin həyatı və yaradıcılığı:
filologiya elmləri namizədi alimlik dərəcəsi almaq üçün təqdim
edilmiş dissertasiya. Bakı: ADU, 1946, 157 s.
3. Allahmanlı M. Aşıq Ömər yaradıcılığında mənəvi
əxlaqi dəyərlərin və Türk şeir ruhunun daşınışı // Azərbaycan
şifahi xalq ədəbiyyatına dair tədqiqlər, XXVI kitab. Bakı:
Nurlan, 2007, s. 38-55
4. Allahmanlı M. Krım tatar şairi Aşıq Ömər və ortaq
Türk şeir ənənəsi // “Ortaq Türk keçmişindən ortaq Türk
gələcəyinə” IV uluslararası Folklor Konfransının materialları.
Bakı: Səda, 2006,  s. 188-198
5. Aşıq Alı. Əsərləri. Bakı: Avrasiya Press, 2006, 190 s.
6. Aşıq Ələsgər / toplayanı H.Əlizadə. Bakı: Azərnəşr,
1934, 241 s.
7. Aşıq Ələsgər /  II çapı, toplayanı H.Əlizadə. Bakı:
Azərnəşr, 1935, 253 s.
8. Aşıq Ələsgər / III çapı, toplayanı H.Əlizadə. Bakı:
Azərnəşr, 1937, 269 s.
9. Aşıq Ələsgər / toplayanı İ.Ələsgərov, tərtib edənlər
Ə.Axundov, M.Təhmasib. Bakı:  Az.SSR EA nəşriyyatı, 1963,
10. Aşıq Ələsgər. Əsərləri, dastan-rəvayətlər, xatirələr...
Bakı: Şərq-Qərb, 1999, 577 s.
443
11. Aşıq Ələsgər / toplayanı İ.Ələsgərov. I kitab, Bakı:
Elm, 1972, 326 s.
12. Aşıq Ələsgər / toplayanı İ.Ələsgərov. II kitab, Bakı:
Elm, 1972, 327 s.
13. Aşıq Ələsgər / tərtib edəni İ.Ələsgərov. Bakı: Yazıçı,
1988, 184 s.
14. Aşıq Ələsgər. Gözüm bir alagöz xanıma düşdü. Say-
seçmə şerləri / tərtib edəni M.Qardaşlı, toplayanı İ.Ələsgər. Bakı:
Yazıçı, 1993, 139 s.
15. Aşıq Ələsgər. Əsərləri. Bakı: Şərq-Qərb, 2004, 400 s.
16. Aşıq Ələsgər. Əsərləri / tərtib edəni H.Araslı. Bakı:
Elm, 1973, 326 s.
17. Aşıq Ələsgər. Qoşmalar, təcnislər, dodaqdəyməz-
təcnislər, deyişmələr, gəraylılar / tərtib edəni İ.Ələsgərov. Bakı:
Azərnəşr, 1956, 199 s.
18. Aşıq Ələsgər. Seçilmiş əsərləri. Bakı: Yazıçı, 1988,
178 s.
19. Azərbaycan dastanları: beş cilddə, I cild. Bakı: Lider,
2005, 391 s.
20. Azərbaycan klassik ədəbiyyatından seçmələr: üç
cilddə, II cild. XIIIXIV əsrlər Azərbaycan şeiri. Bakı: Şərq-Qərb,
2005, 405 s.
21. Balasaqunlu Y. Qutadğu Biliğ. Bakı: Avrasiya Press,
2006,  439 s.
22. Bayat F. Xoca Əhməd Yəsəvi və xalq sufizminin bəzi
problemləri. Bakı: Ağrıdağ, 1997, 101 s.
23. Bünyadzadə K. Orta əsr Şərq təfəkküründə panteizm //
Elmi axtarışlar (folklorşünaslıq, filologiya, fəlsəfə, tarix,
444
incəsənət və nəzəriyyə aspektləri), XXI kitab. Bakı: Səda, 2006,
s. 153-157
24. Cami Ə. Bahrıstan. Bakı: Azərbaycan Dövlət Nəşriy-
yatı, 1964, 92 s.
25. Cəfərov N. “KitabiDədə Qorqud”da İslama keçid poe-
tikası. Bakı: Elm, 1999, 54 s.
26. Cəlilova A. Təsəvvüfün ümumtürk folklorunda intişarı
// “Ortaq Türk keçmişindən ortaq Türk gələcəyinə” V Ulus-
lararası folklor konfransının materialları. Bakı: Səda, 2006, s.43
27. Çıpan M. Könüllərdən könüllərə Mövlana. Bakı:
Xəzər, 2007, s. 18-19
28. Daşqın M. Əsərləri. I cild. Bakı: Agah, 2003, s.
29. Əbbasi K. Tarix ilə əfsanə qarışığı, Şah İsmayıl dastanı
// “Ortaq Türk keçmişindən ortaq Türk gələcəyinə” III Uluslar-
arası folklor konfransının materialları. Bakı: Səda, 2005, s. 230-
232
30. Əhmədov Ə. İslam əxlaqı. Bakı: Maarif, 1993, 294 s.
31. Ələsgər İ. Haqq aşığı Ələsgər. Bakı: Maarif, 1999, 264 s.
32. Ələsgərov İ. Aşıq Ələsgərin yaradıcılığının bədii xüsu-
siyyətlərinə dair / “Ədəbiyyat və incəsənət” qəzeti, 19 avqust
1967
33. Ələsgərov İ. Aşıq Ələsgər və XIX əsr Göyçə aşıqları:
filologiya elmləri namizədi alimlik dərəcəsi almaq üçün təqdim
edilmiş dissertasiya. Bakı: ADU, 1971, 135 s.
34. Ələsgərov İ. Göyçə aşıq mədəniyyətinə bir baxış /
“Ədəbiyyat” qəzeti, 30 sentyabr 1994
35. Əlizadə H. El şairləri haqqında / “Ədəbiyyat” qəzeti,  3
sentyabr 1936
445
36. Faseh R. Seyyid İmadəddin Nəsiminin seçilmiş bəzi
şeirlərinin şərhi. Bakı: ŞərqQərb, 2007, 391 s.
37. Füzuli M. Əsərləri: 5 cilddə, III cild. Bakı: Azərbaycan
SSR Elmlər Akademiyası Nəşriyyatı, 1958, 465 s.
38. Füzuli M. Əsərləri: 6 cilddə, I cild. Bakı: Azərbaycan
Nəşriyyatı, 1996, 447 s.
39. Füzuli M. Əsərləri: 6 cilddə, IV cild. Bakı: Azərbaycan
Nəşriyyatı, 1996, 364 s.
40. Füzuli M. Əsərləri: 6 cilddə, V cild. Bakı: Azərbaycan
Nəşriyyatı, 1996, 237 s.
41. Göyçəli Aşıq Nəcəf / tərtib edəni. Bakı: Səda, 2000,
202 s.
42. Göyüşöv N. Füzuli sənətində kosmoloji anlamların
bədii-arifanə ifadəsi // Elmi axtarışlar (folklorşünaslıq, filologiya,
fəlsəfə, tarix, incəsənət və nəzəriyyə aspektləri), XXII kitab.
Bakı: Səda, 2006, s. 14-21
43. Hacıyeva M., Rıhtım M. Folklor və təsəvvüf ədəbiy-
yatı sözlüyü. Bakı: Nurlan, 2009, 330 s.
44. Həkimov M. Ələsgərin təcnisləri / “Azərbaycan müəl-
limi” qəzeti, 26 aprel 1972
45. Həkimov M. Ələsgər ocağının poetik işığı / “Azərbay-
can müəllimi” qəzeti, 19 fevral 1992
46. Hikmət xəzinəsi (Qədim Azərbaycan ədəbiyyatı mün-
təxəbatı). Bakı: Maarif, 1992, 556 s.
47. Hümmətova X. Mövlana və Yunus Əmrə // Elmi Axta-
rışlar (Folklorşünaslıq, filologiya, fəlsəfə, tarix, incəsənət və nə-
zəriyyə aspektləri), XXIII kitab. Bakı: Səda, 2006, s. 62-67
446
48. Xavəri S. Xətai poeziyasında təsəvvüf ideyası // Ədə-
biyyat məcmuəsi. Nizami adına Ədəbiyyat İnstitutunun əsərləri,
XVII cild. Bakı: Ağrıdağ, 1999, s. 206-214
49. Xəlilov N. Aşıq sənətinin təşəkkülü.  Bakı: BDU,
2003, 228 s.
50. İbrahimov M. Aşıq sənəti və Aşıq Ələsgər // “Elm və
həyat” jurnalı, № 2, 1964
51. İslamzadə A. Mif: araşdırmalar, müddəalar // “Ortaq
Türk keçmişindən ortaq Türk gələcəyinə” V Uluslararası folklor
konfransının materialları. Bakı: Səda, 2007, s. 72-81
52. İsmayılov H. Aşıq yaradıcılığı: mənşəyi və inkişaf
mərhələləri. Bakı: Elm, 2002, s. 310
53. İsmayılov H. Aşıq sənətinin ata, baba, dədə mərhələləri
// Azərbaycan şifahi xalq ədəbiyyatına dair tədqiqlər, XII kitab.
Bakı: Səda, 2002, s. 156-164
54. İsmayılov H. Azərbaycan dastanlarında “saz”ın sufi
semantikası // “Dədə Qorqud” jurnalı. Bakı: Səda, 2003, № IV
(9) s. 33-47
55. İsmayılov H. Göyçə aşıq mühiti: təşəkkülü və inkişaf
yolları. Bakı: Elm, 2002, 404 s.
56. İsmayılov H. Göyçə dastanlarında Şah İsmayıl obrazı //
«Struktur-semiotik araşdırmalar» toplusu, N 2, Bakı: Səda, 2002,
s. 6266
57. Kahraman A. Bir folklor unsuru olarak musikiye İsla-
mın bakışı // AMEA Folklor İnstitutu, Ortaq Türk keçmişindən
ortaq Türk gələcəyinə, IV Uluslararası folklor konfransının mate-
rialları. Bakı: Səda, 2006, s. 13-14
447
58. Kiçik H. Şəmsdən sonra Mövlana, Könüllərdən könül-
lərə Mövlana. Bakı: Xəzər, 2007, s. 38-39
59. Qaracaoğlan. Şeirlər. Bakı: Səda, 2006, 254 s.
60. Qəniyev S. Şirvanlı Aşıq Xanmusa. Bakı: Nurlan,
2004, 184 s.
61. Qəzzali Ə.H. Əməllərin mizanı. Bakı: Adiloğlu, 2007,
211 s.
62. Quliyev E. Hafiz Şirazi-İrfan şairi // Elmi axtarışlar
(folklorşünaslıq, filologiya, fəlsəfə, tarix, incəsənət və nəzəriyyə
aspektləri), XV kitab, Bakı: Səda, 2005, s. 35
63. Qurbanov N. Azərbaycan folkloru epik mətnlərində
qəhrəmanın möcüzəli doğuluşunun mifoloji kosmoqonik doğulu-
şuna dair // “Ortaq Türk keçmişindən ortaq Türk gələcəyinə” IV
Uluslararası folklor konfransının materialları. Bakı: Səda, 2006,
s. 217-221
64. Mahmudov M. Ərəbcə yazmış azərbaycanlı şair və
ədiblər. Bakı: Şərq-Qərb, 2006, 189 s.
65. Meriç C. İşıq Şərqdən gəlir (seçmə yazılar). Bakı:    ,
2004, 158 s.
66. Məmmədli E. Aşıq poeziyasında təcnis. Bakı: Nafta-
Press, 1998, 139 s.
67. Mirzə A. Şirvanda ilkin aşıq mühitlərinin tipoloji və
regional xüsusiyyətləri // “Ortaq Türk keçmişindən ortaq Türk
gələcəyinə” V Uluslararası folklor konfransının materialları.
Bakı: Səda, 2007, s. 72-81
68. Miskin Abdal / toplayanı, ön söz, qeyd və izahların
müəllifi H.İsmayılov. Bakı: Səda, 2001, 287 s.
69. Molla Cümə. Seçilmiş əsərləri. Bakı: Yazıçı, 1983, 228 s.
448
70. Nağıoğlu M. Şirazinin  “Gülşəni-raz” tərcüməsi. Bakı:
Nurlan, 2004, 380 s.
71. Namazov Q. Aşığın sazı və sözü. Bakı: Yazıçı, 1980,
156 s.
72. Namazov Q. Azərbaycan aşıq sənəti. Bakı: Yazıçı,
1984, 192 s.
73. Namazov Q. Azərbaycan aşıq şeirinin inkişafı tarixin-
dən: filologiya elmləri namizədi alimlik dərəcəsi almaq üçün təq-
dim edilmiş dissertasiya. Bakı, Nizami adına Ədəbiyyat İnstitutu,
1968, 145 s.
74. Nəbati S.Ə. Əsərləri. Bakı: Azərbaycan SSR Elmlər
Akademiyası Nəşriyyatı, 1968, 331 s.
75. Nəbiyev A. Azərbaycan aşıq məktəbləri. Bakı: Nurlan,
2004, 310 s.
76. Nəsimi İ. Seçilmiş əsərləri: 2 cilddə, I cild. Bakı: Lider,
2004,  334 s.
77. Ögəl B. Türk mifologiyası: 3 cilddə, I cild. Bakı:
MBM, 2006, 626 s.
78. Öz G. Pir Sultan Abdal // “Ortaq Türk keçmişindən
ortaq Türk gələcəyinə” V Uluslararası folklor konfransının mate-
rialları. Bakı: Səda, 2007, s. 266-269
79. Özcan H. Səma və ney // Könüllərdən könüllərə
Mövlana. Bakı: Xəzər, 2007, s. 14-16
80. Rıhtım M. Seyid Yəhya Bakuvi və Xəlvətilik. Bakı:
Qismət, 2005, 250 s.
81. Rumi C. Mənəviyyat Məsnəviləri. I kitab. Bakı:
Adiloğlu, 2002, 325 s.
449
82. Rumi M. C. Məsnəvidən seçmələr. Bakı: Yom ya-
yınları, 2007,  230 s.
83. Rüstəmova A. Yaxın Şərq poetik fikrində “elm əl-
bədi”nin təşəkkül tarixindən // Ədəbiyyat məcmuəsi. Nizami adı-
na Ədəbiyyat İnstitutunun əsərləri, XVII cild. Bakı: Ağrıdağ,
1999, s. 140-161
84. Rzasoy S. Nizami poeziyası: miftarix konteksti. Bakı:
Ağrıdağ, 2003, 212 s.
85. Sadıq oğlu Ç. Azərbaycan təsəvvüfü tarixində Səfə-
viyyə və onun Xətai yaradıcılığında yeri // Şah İsmayıl Xətai /
məqalələr toplusu. Bakı: Elm, 1988,
86. Sasani Ç. Nizami və Füzuli yaradıcılığında ürfan //
Ədəbiyyat məcmuəsi. Nizami adına Ədəbiyyat İnstitutunun əsər-
ləri, XVII cild. Bakı: Ağrıdağ, 1999, s. 162-172
87. Sazlı-sözlü Göyçə/ tərtib edəni. Bakı: Azərbaycan
Dövlət Nəşriyyatı, 1999, 286 s.
88. Seyidov F. Türk xalqlarının tərbiyə və məktəb tarixinə
dair. Bakı: ADU, 1997, 188 s.
89. Şah İsmayıl Səfəvi (Xətai). Külliyatı: qəzəllər, qəsidə-
lər, nəsihətnamə, Dəhnamə, qoşmalar, Bakı: Alhoda, 2004, 534 s.
90. Şirvani S.Ə. Qəzəllər. Bakı: Azərbaycan Dövlət
Nəşriyyatı, 1960, 658 s.
91. Şıxıyeva S. Nəsimi şeirində “Əlif-Lam” poetik forma
və fəlsəfi rəmz kimi // Ədəbiyyat məcmuəsi. Nizami adına Ədə-
biyyat İnstitutunun əsərləri, XVII cild. Bakı: Ağrıdag, 1999, s.
173-190
92. Şükürov A. Fəlsəfə. Bakı: Adiloğlu, 2002, 490 s.
450
93. Şükürov A. Mif və fəlsəfə // Ədəbiyyat məcmuəsi.
Nizami adına Ədəbiyyat İnstitutunun əsərləri, XVII cild. Bakı:
Ağrıdağ, 1999, s. 951-17
94. Təhmasib M.H. Aşıq Ələsgər / “Ədəbiyyat və incə-
sənət” qəzeti, 8 iyul 1956
95. Təhmasib M.H. Ələsgərin Dastan yaradıcılığı / “Ədə-
biyyat və incəsənət” qəzeti, 21 avqust 1971
96. Təhmasib M.H. Gözəllik nəğməkarı // “Azərbaycan”
jurnalı, 1971, № 10
97. Təhmasib M.H. Qüdrətli xalq nəğməkarı / “Sovet
kəndi” qəzeti, 10 iyun 1972
98. Təhmasib M.H. Xalq nəğməkarı / “Ədəbiyyat və
incəsənət” qəzeti, 17 iyun 1972
99. Təsəvvüf nurunun iki çırağı: Mənsur Həllac və Sərrac
Tusi. Bakı: Adiloğlu, 2007, 192 s.
100. Tırınqılar / toplayıb tərtib edəni T.Səmimi. Bakı:
Qərənfil, 2005, 63 s.
101. Tusi X. N. Əxlaqi-nasiri. Bakı: Elm, 1980, 256 s.
102. Tusi N. Övsafül-əşraf (Şərafət sahiblərinin vəsfi).
Bakı: Nurlan, 2002, 33 s.
103. Tusi N. Təzkirə (Ağazü əncam, Məbdə və məad). Bakı:
Nurlan, 2002, 70 s.
104. Yenitərzi Ə. Mövlananın qədər və iradə haqqındakı dü-
şüncələri // Könüllərdən könüllərə Mövlana. Bakı: Xəzər, 2007,
s. 810
105. Vəqqasoğlu V. Zamanın qocalda bilmədiyi eşq sultanı
// Könüllərdən könüllərə Mövlana. Bakı: Xəzər, 2007, s. 57
451
106. Vəfadağlı A. Gözləri həsrətli, naləli Göyçə. Bakı:
Nağıl evi, 2009, 381 s.
107. Zeynalov Ş. Müsəlman Şərqində fəlsəfənin formalaş-
masına antik elmin və fəlsəfənin təsiri // Elmi Axtarışlar
(folklorşünaslıq, filologiya, fəlsəfə, tarix, incəsənət və nəzəriyyə
aspektləri),  XXV kitab. Bakı: Səda, 2006, s. 257-263
Türk dilində
108. Abdulfettah M. Şahin, İzmir1991, 280 s.
109. Ardanuçlu Aşık Efkari / hazırlayan Yrd. Dç. Dr.H.
Raynan. Erzincan: T.C. Kültür Bakanlığı Yayınları, 1998, 381 s.
110. Aşık Yoksul Derviş (Şemseddin Kubat), Ankara: Kül-
tür ajans yayınları; 8, Baskı tarihi Mart 2004, 1.baskı, 174 s.
111. Aşık Zakiri / hazırlayan Yrd.Doc.Dr.Doğan Kaya. Si-
vas: Dilek Ofset Matbaacılık, 1996, s. 350
112. Aydın A. Alevilik-Bektaşilik Söyleşileri, ikinci kitap.
İstanbul: Kahraman Ofset LTDŞTİ, 2003, 482 s.
113. Divani-Seyyid Nigari, Mir Hamza Nigari. İstanbul:
Kule İletişim Hizmetleri LTD ŞTİ, Yayın No 2, 2003, 369 s.
114. Doğan A. Salih Baba, hayatı ve eserleri. Ankara:
Özkan matbaaçılık sanayi, 1998, 254 s.
115. Düzgün D. Aşık Yaşar Reyhani, Hayatı, sanatı ve
şiirlerinden seçmeler. Erzurum: Atatürk Universitesi yayınları,
No; 852, 1997, 312 s.
452
116. Eraydın S. Tasavvuf ve tarikatlar. İstanbul: Marmara
Universitesi ilahiyyat fakultesi yayınları, No 82, 1994, 518 s.
117. Fığlalı A.N. Çağımızda itikadi İslam mezhepleri. İstan-
bul: ŞATO İlahiyat, 1999, 443 s.
118. Gençosmanoğlu N. Y. Dede Korkuttan Salur Kazan
Destanı. İstanbul: Ötüken Yayınevi, 1976, 157 s.
119. Gevheri Divanı / hazırlayanı Prof.Dr. Şükrü Elçin. An-
kara: Atatürk Kültür Merkezi Yayınları, 1998, 763 s.
120. Gölpınarlı A. 100 soruda tasavvuf. İstanbul: Gerçek
yayınevi, 1969, 222 s.
121. Hacı Bektaş Veli. Makalat. Ankara: T.C. Kültür Baş-
kanlığı Milli Kütüphane Basınevi, 1996, 202 s.
122. Kalafat Y. Balkanlardan Uluğ Türküstana halk inanç-
ları, II. Ankara: Babil, 2005, 365 s.
123. Kısakürek N.F. Çile. Bütün şiirleri. İstanbul: Yapı
Kredi Yayınları2144, Şur188, II baskı, 2005, 472 s.
124. Konya Mevlana Türbesi ve Dergahında Dilek Yerleri.
Ankara: Milli Kültür Araştırmaları 50.Kültür ve sanat yılında
Dr.Mehmet Öndere Armağan (Milli Küıtür Araştırmaları),
T.C.Kültür Bakanlığı Milli Kütüphünesi Basımevi, 1996, s.280-
289
125. Köprülü F. Türk edebiyatında ilk mutasavvuflar. İs-
tanbul: Diyanet İşleri Başkanlığı yayınları No:118, 1976, 415 s.
126. Kurnaz C. Anadoluda Orta Asyalı şairler. Ankara:Yar-
gıevı matbaası, 1997, 223 s.
127. Oğuz O.M. Yozqatlı Hüzni. Divanlarından seçmeler.
Ankara: Feryal, 1990, 303 s.
453
128. Sağlam F. Dünyada türkçe ve Türk edebiyatları. İzmir:
Kitabek yayınları, No 7,  2003, 266 s.
129. Salçı V.L. Gizli Türk dini oyunları. İstanbul: Folklor
və etnoqrafiya araşdırmaları, 1985, 504 s.
130. Türk dili, Türk şiiri, Özel sayısı III (halk şiiri), sayı
445450, ocak-haziran, 1989
131. Türk Kültürü ve Hacı Bektaş Veli. Ankara: T.C. Kültür
Bakanlığı Yayınları, 1998, 109 s.
132. Yazıcı S. Temel dini bilgiler. Ankara: Diyanet İşleri
başkanlığı yayınları, 2003, 336 s.
133. Yazıcıoğlu A.B. Envarül aşıkın, Hak aşıklarının nur-
ları. İstanbul: Bedir Yayınevi, hicri 1403, miladi 1983,  592 s.
134. Yılmaz H.K. Anahtarlarıyla tasavvuf ve tarikatlar. İs-
tanbul: Ensar Neşriyat, 2004, 370 s.
135. Yörükan Y. Müslümanlıktan evvel Türk dinləri,
Şamanizm, şamanizmin diger dinler, Alevilik üzerindeki etkileri
// Yol, 1.Basım. Ankara: 2005, 221 s.
Rus dilində
136. АбдульКадыр Иса. Истина суфизма / перевод с
арабского М. Саадуева. Москва: ИД Ансар, 2004, 288 с.
137. АльКирмани Хамид адДин. Успокоение разума /
введение, перевод с арабского и комментарии А.В.
Смирнова. Москва: Ладомир, 1995, 510 с.
454
138. АльХуджвири. Раскрытие скрытого за завесой.
Старейший персидский трактат по суфизму. Москва:
Единство, 2004, 504 с.
139. Арберри А. Дж. Суфизм. Мистики ислама. Москва:
Сфера, 2002, 272 с.
140. Ашуг Алескер. Баку: Элм, 1972, 126
141. Байат М., Джамниа М. Али. Под суфийским
плащом. Москва: Старклайт, 2002, 200 с.
142. Бартольд В.В. Ислам и культура мусульманства.
Москва: МГТУ, 1992, 144 с.
143. Бёрк О.М. Среди дервишей / перевод с английского
С.В.Нилов. Москва: Сампо, 2002, 192 с.
144. ВилайятИнайят Хан, Пир. Пробуждение. Опыт
суфиев / перевод с английского. Москва: Гелос, 2002, 240 с.
145. Девитт В. Поэзии огни негосимые. Баку: Элм, 1979,
126 с.
146. Дьяконов И. История Мидии. От древнейшых
времен до конца IV века до н.э. Москва-Ленинград:
Издательство Академии Наук СССР, 1956, 485 с.
147. Жуковский В. Тайны единения с Богом в подвигах
старца Абу-Саида. Толкование на четверостишие Абу-
Саида. Персидские тексты. Спб: 1899, 516 с.
148. Идрис Шах. Особое озарение: Как суфии ис-
пользуют юмор / перевод Номадова Х.Б., Васильева О.
Москва: Сампо, 1993 148 с.
149. Идрис Шах. Учиться как учиться. Психология и
духовность на суфийском пути. (Пер. с англ.) Москва. УРСС
1999  304 с.
455
150. Инайят Хан. Учение суфиев / перевод с
английского. Москва: Сфера, 1998,  343 с.
151. Инайят Хан. Суфийское послание освободе духа /
перевод с английского. Москва: Сфера, 1999, 64 с.
152. Иса АбдульКадыр. Истина суфизма. Москва:
Издательский дом Ансар,  2004, 288 с.
153. Казанский К. Мистицизм в Исламе. Самарканд:
1906,  238 с.
154. Кныш А.Д. Мусулманский мистицизм. Москва-
Санкт-Петербург: Диля, 2004, 453 с.
155. Мухаммад Али Джамниа, Модже Байат. Под
суфийским плащом / перевод с английского Орлова А.
Москва: Старклайт, 2002, 200 с.
156. Подвижники ислама: Культ святых и суфизм в
Средней Азии и на Кавказе / составители Абашин С.Н.,
Бобровников В.О. Абашин С.Н., Бобровников В.О., Огудин
В.Л.. Москва: Наука, 2003, 336 с.
157. Сибгатуллина А.Т. Тайны суфизма: (Религиозно-
суфийские символы, образы и термины в тюрко-татарской
поэзии).  Казань: Заман, 1998, 367 с.
158. Смирнов А.В. Великий шейх суфизма (опыт
парадигмального анализа философии Ибн Араби). Москва:
Наука, 1993, 328 с.
159. Суфизм в Центральной Азии. Сборник статей
памяти Фритца Майера (1912–1998). Санкт-Петербург:
Санкт-Петербургский Государственный Университет, 2001,
394 с.
456
160. Суфизм с точки зрения современной психопато-
логии. Самарканд: Издательство Самаркандской области,
1905, 150 с.
161. Тримингем Дж.С. Суфийские ордены в Исламе.
Москва: Наука, 1989, 326 с.
162. Урусбаева Ф. Метафизика колеса. Вопросы
тюркского культурогенеза. Сергиев Посад: Вес Сергиев
Посад, 2003, 207 с.
163. Хунджи Ф. Р. Тарихи-аламарайи амини. Баку: Элм,
1987, 169 с.
İnternet resursları
164. Akdoğan R. Kelamçılara göre zarurilik ya da nazarlılık
yönüyle marifetullah, http://www.marife.orq
165. Akkuş M. 19. asırda bir Bektaşı icazetnamesi, http://
www. tasavvufakademi.com
166. Avşar Z. Mevlana rübailerinde gerçek aşkın büründüğü
simgeler, http://www.akademik.semazen.net
167. Babacan İ. İran türkleri arasında yaygın bir inanç: Ehli-
Hak ve kutsalları, Bayrak Kuşçuoğlu kelamları, http:// www.
alevileriz.biz
168. Can Ş. Allah dostları ve Mevlana, http://www. Akade-
mik.semazen.net
169. Çetinkaya B. “İkiz ruhlar”ın konuşma dili sema. http://
www. tasavvufakademi.com
457
170. Çift S. Gazzali öncesi mutasavvufların Hz. Ali ve Ehli-
Beytle ilgili görüşleri. http:// www.marife.orq
171. Demirer M. Ali diyordu, http://www.ehli-beyt.orq
172. Geylani A. Fütuhul-kayb http:// www.darulkitap.com
173. İmam Gazali, İhyayil-ülumiddin, III cilt, Vecd kısımla-
rı. http:// www.darulkitap.com
174. Kartal A. “Metafizik dönemden geriye bakmak” İbnül-
Arabinin ilk sufilerin bazi görüşleri hakkında eleştrileri. http://
www.tasavvufakademi.com
175. Kayqusuz İ. Kızılbaşlık ve Kızılbaşlar, http:/www.
uzumbaba.com
176. Melikoff İ. Yunus Emre ile Hacı Bektaş Veli, http://
cizgiliforum.com
177. Miroğlu A. Sufilik ve mücadele, http://www. semer-
kanddergisi.com
178. Nicolson R.A. Tasavvufun kaynağı be gelişimi üzerine
tarihi bir araştırma (çeviren A.Kartal), http//kutuphane.ulu-
dag.edu.tr
179. Tanyıldız A. Neyin diliyle kalemin simgesel anlatımı.
http://www. akademik.semazen.net
180. Yıldırım A. Mevlananın vahdet anlayışı ve paradoksal
söylemi, http://www.akademik.semazen.net
458
МЦНДЯРИЪАТ
Ön söz.............................................................................3
Giriş................................................................................... 9
I FƏSİL
Ozan aşыq yaradıcılığında  təsəvvüfə ümumi baxış....... 62
II  FƏSİL
Aşıq Ələsgər yaradıcılığında ürfani dünyagörüş .......... 132
III FƏSİL
Aşıq Ələsgər poeziyası və klassik divan ədəbiyyatı
nümunələri ilə ürfani paralellər ..................................... 211
IV FƏSİL
Bəzi xalq dastanlarında ürfan və təsəvvüf
elementləri......................................................................... 274
V FƏSİL
Eşq risaləsi ........................................................................ 353
İstifadə olunmuş ədəbiyyat.............................................. 442
459
FƏXRƏDDİN SALİM
(BAXŞƏLİYEV)
MİLLİ YADDAŞ SİSTEMİNDƏ
ÜRFAN VƏ TƏSƏVVÜF
460
«Елм вя Тящсил» няшриййатынын директору:
профессор Надир МЯММЯДЛИ
Компцтер дизайнери: Турал Ящмядов
Сящифяляйиъи:Вцсаля Мирзяйева
Йыьылмаьа верилмиш 29.06.2010.
Чапа имзаланмыш 01.07.2010.
Шярти чап вяряги 28,75. Сифариш № 302
Каьыз форматы 70х100 1/16. Тираж 200
Журнал «Елм вя Тящсил» няшриййат-полиграфийа
мцяссисясиндя сящифяляниб чап олунмушдур.
E-mail: elm_ve_tehsil@box.az
Тел: 497-16-32; 050-311-41-89
Цнван: Бакы, Ичяришящяр, 3-ъц Магомайев дюнэяси 8/4.
461
462
463
