1 
 
 
 
 
 
Rəyçi: polkovnik Çingiz Məmmədov 
 
 
 
 
 
 
Şəmistan Nəzirli. Cumhuriyyət generalları. Bakı. Hərbi nəşriyyat. 1995. Səh. 212. 
 
 
Müdafiə Nazirliyinin Hərbi-Elmi Tədqiqatlar İdarəsinin baş zabiti, yazıçı 
Şəmistan Nəzirlinin «CÜMHURİYYƏT GENERALLARI» kitabında 1918—20-ci 
illərdə fəaliyyət göstərən Azərbaycan Demokratik hökumətinin sərkərdələri 
haqqında sənədli hekayələr və oçerklər toplanmışdır. Tarixi faktlar əsasında 
yazılmış əsərdə həm də XIX əsrin hərb tarixinin səhifələri, ilk admiral İbrahim bəy 
Aslanbəyovun və general Daniyal bəy İlisulunun ömür  yolu araşdırılır. 
 
Hərbi nəşriyyat, 1995 
  
2 
 
KĠTABIN ĠÇĠNDƏKĠLƏR 
 
1.Uğurlu araşdırmalar (Qılman İlkin) 
2.İlisulu   generalın   faciəsi 
Şeyx  Şamilin  yanında 
Aşıq Rəfinin   bir şeri     
3.İlk  admiralımız   
Sənədlərdən soraq aldım         
Mənbələrdən gələn səslər      
Admiralın ömür yolu  
Qəribə  və xoş  bir təsadüf 
Admiral həm  də  alimdir 
4.İlk Milli Ordu generalımız 
Möhtərəm bir generalın ölümü 
General  Süleyman  bəy       
Yeni açılan  arxivdən       
5.Acı Tale  
6.General Cavad bəy Şıxlinski 
(və hərbçi  Şıxlinskilər haqqında qeydlər) 
7.Qəribə tale  
Alim sözü    
Ailənin bəxt ulduzu         
Lev Tolstoya  məktub  
Gecikmiş cavab  
Uzun ömrün səhifələri            
Yaralı söhbət   
8.General Səməd bəy Mehmandarov 
Uzaq Şərqdə  
Port-Artur yürüşlərində 
Birinci dünya müharibəsində  
General  Mehmandarovun anketi 
Təlatümlü illərdə   
Cümhuriyyət dövründə 
9.Alim-general 
(general Əliağa Şıxlinskinin 1918-1943-cü illərdəki fəaliyyətindən) 
Milli  ordu  quruculuğunda  
Ulu  vəsiyyəti faydasız olmaz  
10. General Firudin bəy Vəzirov    
11. General Teymur  bəy  Novruzov 
12. Bir nəslin generalları  
General Əmir Kazım Qacar     
3 
 
General  Əmənulla  xan  Qacar  
Nəslin  ağbirçəyi 
13. Milli sərkərdəmizin faciəsi (1916-1920-ci  illərdə)  
Generallar 
 
  
4 
 
UĞURLU ARAġDIRMALAR 
 
Mən Şəmistanı 1972-ci ildən tanıyıram. O vaxt «Ulduz» jurnalında onun 
Səməd Vurğun barədə yazdığı silsilə sənədli hekayələri çap olunurdu. Tanıyıram 
deyəndə, hələ üzünü görməmişdim, ancaq onunla görüşün sorağındaydım. 
Keçmişimizi, tarixi sənədləri araşdırmağa olan odlu həvəsi və marağı məni ona sarı 
çəkirdi. Hiss edirdim ki, bu maraq onu içəridən alovlandırır və oçerkdən-oçerkə elə 
bil daha da püxtələşdirir. Nəhayət, 1978-ci ildə onun Səməd Vurğun haqqında 
sənədli hekayə və oçerkləri «Vurğun keçib bu yerlərdən» adlı kitabda küll halında 
çapdan çıxdıqda mən ümidimdə yanılmadığımı hiss etdim. Bundan sonra o öz 
mövzusunu dəyişdi, xalqımızın hərbi xadimləri ilə maraqlanmağa başladı və bu 
sahədə ilk addımlarını atdı. Uğurlu addımlardı. Bu, bəlkə də onun televiziyanın 
«hünər» verilişləri redaksiyasında nə az, nə azacıq, 19 il çalışması ilə bağlı idi. O 
zamandan Şəmistan bu mövzuya sadiq qaldı və həmin sədaqət bu günədək davam 
edir. Əlbəttə, hamımız üçün fərəhli haldır ki, bu sahədə çalışan jurnalistlərimiz var 
və onlar bu mövzunu araşdırmaq və işıqlandırmaq qüvvətinə malikdirlər. 
Açılmamış səhifələri açmaq, qaranlıqlara nur çiləmək, gizlinləri aşkarlamaq, 
ədaləti bərpa etmək cəhdləri gənc jurnalistin mənəvi potensialına işarə idi. Biz bir-
birinin arxasınca uğurlu adaşdırmaların necə meydana çıxdığının, onların hansı 
əmək, səy, inadkarlıq nəticəsində yaranaraq xalqın mühakiməsinə verildiyinin 
şahidi olduq. Hərb tariximizdən xəbərsiz olanlara təzə-təzə müjdələr verildi. 
Şəmistan xüsusilə o şəxsləri, o xadimləri bizə tanıtdı ki, onların ancaq adlarını 
eşitmişdik, şəxsiyyətlərini öyrənmək isə qismətimizə düşməmişdi. O, bu adamların 
üzərindəki məşum pərdələri cəsarətlə qaldırdı və həqiqət aşkar edildi. Mən şəxsən 
belə cəsur araşdırıcıları çox sevirəm. Günlərini, saatlarını tozlu arxiv sənədləri 
içərisində keçirən adamları özümə yaxın hiss edirəm. Şəmistan da məhz belə 
tədqiqatçılardandır. 
Şəmistan publisist araşdırıcıdır. O, tarixçilərdən bir çox baxımdan fərqlənir. 
Tarixçi üçün ikinci və ya üçüncü dərəcədə əhəmiyyətli olan məsələlər publisist 
araşdırıcı üçün birinci dərəcəli məsələyə çevrilir. Çünki publisist araşdırıcı 
onlardan yeni şirələr çəkir, yəni rənglər alır. Publisist tədqiqatçı öz 
araşdırmalarında daha çox yaradıcılığa meyl edir. Təsvir etdiyi adamların daxili 
psixoloji aləmini təşrih edir, xarakterini açır. Adi tarixçidən fərqli olaraq, 
hadisələrə müdaxilə edir, qələmə aldığı qəhrəmanları bədii ifadələrlə canlandırır. 
Bütün bu dediklərimizi onun 1991-ci ildə «Gənclik» nəşriyyatı tərəfindən 
buraxılmış «Azərbaycan generalları» kitabında görmək olar. Mən onu 1991-ci ilin 
ən uğurlu kitablarından biri hesab edirəm. İstər mövzu və istərsə də yazılış tərzi ilə 
çox təravətli olan bu kitabda xalqımızın bütöv bir nəslinin — hərb xadimlərimizin 
tarixini öyrənmək olar. Hər məqalə xalqımızın unudulmuş bir hərbi xadiminin 
kəşfidir. Bəli, mən bunları kəşf adlandırıram. Tozlu arxivlərin rəflərindən tapılmış, 
kəşf edilmiş insan taleləri. Mən bu məqalələri hələ ayrı-ayrılıqda dərc edildiyi 
5 
 
illərdə böyük həvəslə oxuyurdum. Desəm ki, səbrsizliklə gözləyirdim, 
inanmazsınız. Çünki bilirdim ki, Şəmistanın hər yeni məqaləsində yeni bir insan 
taleyi açıqlanacaq. Mənim diqqətimi daha çox cəlb edən Şəmistanın bütün 
hadisələri bədii ifadələrlə təsvir etməsi idi. Bu məqalələri oxuyarkən bəzən adama 
elə gəlir ki, bədii bir parça oxuyur. Şübhə yoxdur ki, bu, Şəmistanın publisist 
məqalələrində yazıçılığa daha çox söykənməsindən irəli gəlir. Hər bir parçanı 
həyəcansız oxumaq mümkün deyil.   General Əliağa Şıxlinski barədə olan oçerki 
oxuyarkən insan elə bil bədii bir parçanı vərəqləyir. Müəllif Şıxlinskinin hərb elmi 
tarixindəki böyük     kəşfləri    ilə yanaşı, bir insan kimi dəruni hisslərini də təsvir 
etməkdən çəkinməmişdir. Mən belə bir üsulu keçmişdən yazan bütün jurnalistlərə 
məsləhət bilərdim. Şəmistan Əliağa Şıxlinskinin müharibə cəbhələrində general 
kimi qəhrəmanlıqlarından, böyük sərkərdə kimi istedadından, hərbi bilik 
sahəsindəki elmi fəaliyyətindən və eyni zamanda   onun məhəbbətindən, ailəsindən 
kövrək söhbət açır. Məsələn, generalın öz arvadı barədə qəmli dəmlərini Şəmistan 
onun öz dili ilə belə təsvir edir: «Bir yerdə keçirdiyimiz iyirmi iki illik həyatın 
aydın səmasında bir bulud ləkəsi də görünmədi. Fitrətən istedadlı olan, yaxşı  təhsil 
almış, mülayim xasiyyətli Nigar xanım ailə səadəti üçün yaranmış bir qadın idi. 
Mən bu səadətə tam mənası ilə nail oldum. Lakin 1931-ci il avqustun 15-də Nigar 
xanımın ölümü mənim üçün ən ağır bir zərbə oldu. Mənim hər şeyim — həm 
səadətim, həm də səhhətim onunla getdi». 
Başqa generallar haqqındakı hekayətlər də belə maraqla oxunur. Şəmistan 
Azərbaycanda sovet hakimiyyəti illərində köhnə çar generallarının başına açılmış 
müsibət və təhqirləri də ürək ağrısı ilə təsvir edir. Onlardan çoxu dəstə-dəstə 
Nargin adasında güllələndikdən sonra ailələrinin də başına min bir oyun açılmışdı. 
Xüsusilə, Azərbaycanda Sovet hakimiyyətinin ilk günlərində azərbaycanlı 
zabitlərdən öldürülənlərin sayı-hesabı yox idi. «Azərbaycan generalları» kitabı bu 
baxımdan bolşevizmə əsl ittihamdır. Azərbaycan generalları nəinki Rusiyada, hətta 
dünyada da şöhrət qazanmışdılar. Əliağa Şıxlinskinin məşhur «Üçbucaq 
nəzəriyyəsi» Avropanın bir sıra ölkələrində «Şıxlinski üçbucağı» adı kimi 
tanınmışdı. Yaponlar da Ə. Şıxlinskini, S.Mehmandarovu yaxşı tanıyırdılar. 
«Azərbaycan generalları» kitabının böyük idraki əhəmiyyəti vardır. Bu 
kitabdan çox şey öyrənmək olar. Şəxsən mən Ə. Şıxlinskinin klassik şairimiz   
Molla Vəli Vidadinin nəvəsi olduğunu və  hətta özünün də şer yazdığını məhz bu 
kitabdan öyrəndim. Oxucular birinci Cahan müharibəsi illərində azərbaycanlı 
təyyarəçi, poruçik Fərrux ağa Qayıbovun göstərdiyi qəhrəmanlıqla bu kitab 
səhifələrində tanış ola bilərlər. Poruçik Qayıbov 1916-cı ildə Vilno üzərindəki hava 
döyüşlərində düşmənin dörd təyyarəsi ilə təkbaşına vuruşmuş, dörd saat ərzində 
onlardan üçünü vurub yandırmış və özü də qəhrəmanlıqla həlak olmuşdur. Kitabın    
səhifələrində oxucular bizə hələ məlum olmayan başqa azərbaycanlıların da 
qəhrəmanlıq epizodları ilə tanış ola bilərlər. Hərbi sərkərdələrimizin, sıravi 
əsgərlərimizin qəhrəmanlıqları ilə tanış olmaq istəyənlər, bu kitabı mütləq   
6 
 
oxumalıdır. Kitabda Azərbaycan generallarından Hüseynxan Naxçıvanski,   Fərəc 
bəy Ağayev, Həsən bəy Ağalarov, Balakişi bəy Ərəblinski, İbrahimağa Usubov və 
başqaları barədə verilən oçerklərdə bizə bu vaxtadək məlum olmayan faktlara rast 
gəlmək mümkündür. Müəllif təsvir etdiyi şəxsiyyətlərə həmişə dərin ehtiram və    
məhəbbətlə yanaşır. Bu, bizim hərbi xadimləri guya çarizmə xidmət etdikləri üçün 
az qala inkar etmək mövqeyində duran nankor adamlara sanki cavab aksiyasıdır. 
Onların fikrincə rus ordusu sıralarında xidmət etmək guya öz  xalqına  xəyanətdir. 
Yaxın keçmişimizdə M. F. Axundov, A. Bakıxanov haqqında yazılmış bir sıra    
məqalələrdə belə əhvali-ruhiyyəni sezməmək mümkün deyil. Gəlin tariximizə 
soyuqqanlıqla baxaq. Vaxtilə çiyinlərində   rus   ordusunun    paqonlarını gəzdirmiş 
A. Bakıxanov, M. F. Axundov, Ə. Şıxlinski, İsmayıl bəy Qutqaşınlı və başqaları 
birinci növbədə öz xalqlarına xidmət etmişlər. Onları inkar etmək mədəniyyətimizi 
inkar etmək deməkdir. Axundovun mədəniyyətimizin   inkişafı   üçün gördüyü 
işləri   daha    kim   həyata keçirə bilərdi? Görkəmli yazıçı    Əbdürrəhim bəy 
Haqverdiyev haqlı olaraq demişdir ki, Mirzə Fətəli Axundovun medallar və 
paqonlarla bəzənmiş mundiri altında böyük xalq qəlbi döyünürdü. Məgər 
Azərbaycan dilinin, Azərbaycan milli ənənələrinin rəvacı üçün Axundov, 
Bakıxanov, Qutqaşınlı və başqaları çar ordusundakı xidmətlərindən məhz bu 
məqsədlə istifadə etməmişlərmi? Bu cəhətdən də «Azərbaycan generalları»nın 
birinci hissəsi 1991-ci ildə vaxtında çapdan çıxmışdır. 
Axtarışlarını dayandırmayan Şəmistan Nəzirli bu mövzuda onun davamı 
olan ikinci kitabını yazıb qurtarmışdır. Oxuculara təqdim olunan yeni kitabın ən 
gözəl məziyyəti ondan ibarətdir ki, 1918—20-ci illərdə xalqımız üçün əvəzsiz 
xidmətləri olmuş və indiyədək unudulmuş hərbi xadimlərimizin ömür yolu 
araşdırılıb ilk dəfə oxuculara çatdırılır. Kitabda hərbi simalar haqqında toplanmış    
oçerklərdəki materiallarla tanış olarkən hiss edilir ki, onları toplamaq müəllifə 
böyük zəhmət bahasına başa gəlmişdir. Şəmistanın yaradıcılıq axtarışlarında onu 
da    duymaq mümkündür ki, müəllif    az qala   fanatik   axtarıcı   kimi tutduğunu   
buraxmır, adamlarla söhbətində sözdən söz çəkir. Birinin təsadüfən ağzından   
çıxmış bir sözdən yapışaraq, onun izinə düşür, naməlum mətləblərə cığır açır, 
yorulmadan, arxivlərin tozunu uda-uda məqsədinə çatanadək axtarışını davam 
etdirir. Qəribəsi də odur ki, onun şübhə və ehtimalları axırda həqiqətə    çevrilir, 
adı bütöv bir nəsil, bəlkə də bir neçə nəsil tərəfindən unudulmuş soydaşlarımızın 
taleyinə işıq salır, onları arxivlərin rəflərindən qaldıraraq, xalqa açıqlayır. Bu 
axtarışlar zamanı millətimizə yuxarıdan xor baxan adamların uzun illər    
müddətində törətdikləri cinayət və saxtakarlıqların üstündən qalın pərdələri    
qaldırır, arxivlərdə vuruşan döyüşçü kimi oğurlanmış mənəviyyatımızı, əlimizdən 
alınmış şəxsiyyətlərimizi, nəinki Rusiyada, bəlkə də bütün dünyada tanınmış    
sərkərdələrimizi özümüzə qaytarır. Onun fəaliyyəti sərkərdə düşmənlə üz-üzə 
vuruşan döyüşçülərimizin qəhrəmanlığından heç də əskik deyildir. Dediklərimizi 
doğrultmaq üçün təkcə bir faktı göstərmək kifayət edər: kitabda «İlk admiralımız» 
7 
 
adlı bir oçerk vardır. Onu oxuyarkən iftixarla düşünürsən ki, Şəmistan taleyi 
oğurlanmış ilk azərbaycanlı admiralımız İbrahim bəy Aslanbəyovu arxivlərdən üzə 
çıxarmaq üçün necə inadkarlıqla vuruşmuşdur. Bunu ancaq damarlarında 
azərbaycanlı qanı olan adam bacarardı. O, Sevastopol şəhərinin muzeyində olarkən 
muzey bələdçisinin ağzından Aslanbəyovun adını eşidir. Sonra onun muzeydən 
asılmış portretini görür. Dəqiqələrlə durub baxır. Aslambeqov kimi qələmə 
verilmiş bu adamın simasında daxili bir hissin gücü ilə doğma cizgiləri duyur, 
ürəyi ona isinir və buradan da axtarışlar başlanır. Lakin məqsədinə çatmaq üçün 
çoxlu maneələrlə rastlaşır. Muzeydə ona deyirlər ki, Aslanbəyov heç zaman 
azərbaycanlı ola bilməz, azərbaycanlılardan, ümumiyyətlə, admiral yetişməmişdir. 
Arxivdə işləyən yaşlı bir erməni qadın isə Aslanbəyovun şəxsi işini ona 
göstərməkdən müxtəlif bəhanələrlə boyun qaçırır. Şəmistan isə əl çəkmir, 
inadkarlıqla tələb edir ki, admiralın şəxsi işini ona göstərsinlər. Nəhayət, öz 
məqsədinə çatır. Budur, admiralın şəxsi işi onun əlindədir. Orada oxuyur: 
«Admiral İbrahim bəy Aslanbəyov Allahverdi oğlu. Dini «müsəlman». Lakin 
sonralar kimsə qara mürəkkəblə bu ad və familiyanın üstünə qələm çəkərək, əlavə 
etmişdir: Aslanbəyov Avramiy Boqdanoviç. Müsəlman dini sözü üstündə 
«Pravoslavnıy» yazılmışdı. Axır ki, bu saxtakarlıq və oğurluq müəllif tərəfindən 
ifşa olunmuşdur. 
Şəmistanın başqa oçerklərində, məsələn, «Milli sərkərdələrimizin faciəsi», 
«Acı tale» və başqalarında da tarix vərəq-vərəq gözlərimiz qarşısında səhifələnir, 
hər şey öz yerini tutur. Bu oçerklər adi oçerklərdən öz ensiklopedik xarakteri və 
hətta dərsliklərə daxil ola biləcək zəngin materialları ilə fərqlənir. Hər bir oçerk bir 
görkəmli şəxsiyyətin taleyidir. 
Heç şübhəm yoxdur ki, oxucular bu kitabı daxili razılıq hissi ilə oxuyacaq, 
tapıntılardan bəhrələnəcək və istər istəməz dodaqları arasından bu sözlər 
eşidiləcəkdir: «Uğur olsun sənə, Şəmistan!» 
Qılman  ĠLKĠN,  
Dövlət mükafatı   laureatı, 
        yazıçı. 
  
8 
 
 
Daş Salahlı  qəbristanlığında 
əbədiyyətə qovuşan, qəlbimin közündə  
yaşayan TELLİ OSMAN qızının   
əziz  xatirəsinə   ithaf  edirəm. 
 
ĠLĠSULU GENERALIN FACĠƏSĠ 
 
Həqiqəti tapmaq üçün təkcə ayaq altına baxmaq azdır, üfüqlərə, günəşə 
baxmalısan! 
Lev   TOLSTOY 
 
General Daniyal bəyin ömür yolunu öyrənmək üçün Bakıda çox adamlar 
mənə vəd verdi, amma heç bir nəticəsi olmadı. İlisuya getdim. Orda da hərə bir 
əfsanə, hərə bir nağıl danışdı. Hətta «qohumuyam», «nəticəsiyəm» deyənlər də 
oldu. Təəssüf ki, qohumun da, nəticənin də bildikləri ara söhbətlərindən başqa bir 
şey deyildi. Böyük dramaturqumuz Mirzə Fətəli Axundovun şəxsi arxivindən əldə 
etdiyim on bir nəfərin təsvir olunduğu «Şamilin naibləri» foto şəklini onlara 
göstərdim. Nə nəvə, nə də qohumlar babalarını tanımadılar. 
İlisu kəndindən də əliboş qayıtdım. Qaxda, İlisuda və Bakıda adamların 
əksəriyyəti general Daniyal bəy haqqında olmuş əhvalatları təhriflə söyləyirlər. 
Müasirlərimizdə günah yoxdur. Ona görə ki, aradan nə az, nə də çox, bir əsr 
yarımdan artıq vaxt keçib. Müasirlərimizi qınamazdan qabaq onu da deyim ki, mən 
inanıram ki, elə Şeyx Şamilin, Daniyal bəyin sağlığında da bu əhvalatlar təhriflə 
danışılıb. Çünki Şamili məğlub etmək üçün rus komandanlığı hər cür alçaqlığa, 
min cür fəndə əl atıb, hadisələri elə dolaşdırıblar ki, kimin haqlı, kimin haqsız 
olduğunu sübut etmək üçün uzun illər axtarış aparmaq lazım idi. Elimizin hörmətli 
ağsaqqalı, akademik İmam Mustafayevin məsləhəti ilə inqilabdan əvvəlki 
mənbələri araşdırdım. Əsl həqiqət naminə saralıb-solmuş sənədlərin tozunu 
uddum. 
General Daniyal bəyin taleyi keşməkeşli, həyatı çalın-çarpaz xətlərlə 
doludur. Qarışıq illərdə (1830—1870) onun ömrü macəralı keçib. İş elə gətirib ki, 
varisi olduğu İlisu sultanlığını, bir də sırasında sadiq əsgər kimi xidmət edib 
general  rütbəsinə layiq görüldüyü ordunu atıb, ideya düşməni Şeyx Şamilə pənah 
gətirib,   onun tərəfinə keçib. On altı illik    mübarizədən    sonra    ruslar tərəfindən 
əsir alınıb. Rusların yenidən onlara    qulluq etmək təklifini qəbul etməyib və    
Türkiyəyə    mühacirətə gedib. 
General Daniyal bəyin harada haqlı, harada günahkar olmağını qoy oxucu 
özü mühakimə eləsin. Biz isə bildiyimiz, zərrə-zərrə topladığımız faktları sizə 
təqdim edirik. 
9 
 
Daniyal bəy İlisulu XIX əsrin əvvəllərində qədim İlisu kəndində anadan 
olub. Ruslar Qafqaza gələndə atası Əhməd xan İlisunun hakimi idi. Başqa 
Azərbaycan xanlarına, feodallarına səxavətlə verilən yüksək hərbi rütbədən Əhməd 
xana da pay düşdü. Ona polkovnik rütbəsi verdilər. Sultan Əhməd xan altı oğul 
atası idi: İmran ağa, Məhəmməd ağa, Xəlil bəy, Musa ağa, Daniyal bəy və 
Süleyman xan. 
1830-cu il yanvarın 9-da İlisu sultanlığına    bədbəxtlik üz verdi. Sultanlığın 
qoca hakimi Əhməd xan Sultan qəflətən vəfat etdi. O vaxtkı qanuna görə vərəsəlik 
atadan böyük oğula yox, ailənin kiçik qardaşına çatırdı. Mərhum Əhməd xan 
Sultanın kiçik qardaşı olmadığına görə qanuni vərəsəliyi onun böyük oğlu   İmran 
ağa qəbul etmişdir. İmran ağa təbiətən zəif və humanist adam olmuşdur. Hər 
deyilənə inanan, mühüm siyasi məsələlərdə şəxsi fikri olmayan İmran ağanın az 
çəkən hakimliyi dövründə rəiyyətlər belə onun üzünə qayıtmışdılar. Ona görə də 
İmran ağa hakimiyyəti könüllü olaraq özündən kiçik qardaşı Musa ağaya 
vermişdir. Musa ağa atası Əhməd xan kimi ağıllı, tədbirli idi. Daxili və xarici    
məsələlərdən tez baş çıxardan yəni hakim az vaxtda sultanlıqda gəzən söz-söhbətə 
son qoydu. Kəndlərdə baş qaldırmaqda olan nəsil iğtişaşlarının, özbaşınalığın 
qarşısını aldı. Lakin tale Musa ağanın da bəxtinə uzun ömür qismət eləmədi. O, 
1830-cu il sentyabrın 25-də qəflətən vəfat etdi. Onun hakimiyyəti heç bir il də 
çəkmədi. O dövrün məşhur tarixçisi Vasili Potto yazır ki, bundan sonra vərəsəlik 
haqlı olaraq mahalda sərtliyi və cəsurluğu ilə ad-san qazanmış Daniyal bəy sultanın 
əlinə keçmişdir. Bu ağıllı və mərd adama müridizmin tüğyan elədiyi bir dövrdə 
sultanlığa rəhbərlik eləmək nəsib olmuşdu. 
 
Qafqazı bu üç silahla — alicənablıq,  
ədalət və həqiqi igidliklə fəth etmək olar. 
 
Mirzə   KAZIM   BƏY,  
professor. 
Ruslar Qafqaza gələndə bu üç keyfiyyətdən heç biri onlarda olmamışdır. 
Onlar Qafqaz xalqlarının alicənablığından, inamından istifadə edərək torpağımızı 
fəndgirliklə fəth etmişlər. Gəncəli Cavad xanın, Qarabağlı İbrahim Xəlil xanın 
faciəli ölümləri və Sibirə sürgün olunan qazaxlı mayor Mustafa ağa Arif 
Şıxlinskinin, Şəmşəddinli Nəsib Sultanın, Qubalı mayor İsa bəy Bakıxanovun və 
onlarla azərbaycanlı ziyalıların acı taleyi bu fəndgirliyin qurbanı oldu. Rusların 
fəthetmə siyasətini təkcə yerli ziyalılar yox, o vaxt Qafqaz Əlahiddə Ordusunda 
xidmətdə olan rus əsgər və zabitləri də başa düşmüşdülər. Ağsaçlı Qafqazda Şeyx 
Şamilin apardığı azadlıq hərəkatına qarşı çıxmaq istəməyən rus əsgər və zabitləri 
dəstə-dəstə Şeyx Şamilin tərəfinə keçirdilər. Bəzi rus hərb tarixçiləri onların Şamil 
tərəfə keçmələrini çar ordusunda hərbi qulluğun ağır olması ilə əsaslandırırlar. 
Lakin o dövrün sənədlərinə əsasən, rus əsgər və zabitləri ona görə Şamil tərəfə 
10 
 
keçirdilər ki, onun azadlıq uğrunda mübarizəsinə ümid bəsləyir və bu yolda qələbə 
çalacağına inanırdılar. 
Erpeli kəndinin sakini Şəmsəddin Əminoğlunun 30—40-cı illərdəki 
məlumatına görə, təkcə Darqo aulunda dörd yüz, Vedeno aulunda isə üç yüzdən 
çox qaçqın rus əsgər və zabiti vardı. Bunların hamısı könüllü olaraq Şamilin 
azadlıq ordusuna və şəxsən Şamilə pənah gətirənlər idi. 
Qaçqın rusların adət-ənənəsinə hörmət edən, hətta onların dağlı qızları ilə 
evlənmələrinə icazə verən imam Şeyx Şamil 1840-cı ildə naiblərinə göndərdiyi bir 
məktubunda yazırdı: 
«Möminlərin hakimi Şamildən naiblərə. Bilin və agah olun ki, ruslardan 
bizim tərəfimizə qaçanlar bizə inanırlar, siz də onlara inanın. Bu insanlar bizim 
səmimi dostlarımızdır. Haqqa tapınan bu təmiz insanlara toxunmayın, onlara 
yaşamaq üçün hər cür şərait yaradın». 
*** 
«Mənim istəkli qardaşım. Qoy gavurların vədləri səni yoldan çıxartmasın. 
Aldanma. Allahın adı ilə səni inandırıram ki, onların arzusu, istəyi ancaq bizi qul 
etməkdir. Onlar bizi alçatmaq, inamımızı hər yolla qırmaq istəyirlər. Gavurların 
həm varlı, həm də tamahkar olmasına baxmayaraq, biz qadir Allahın rəhminə 
sığınırıq. 
...Biz atlarımızı ona görə yəhərlədik, xəncərlərimizi ona görə qınından 
çıxartdıq ki, o bir olan Allahın adını ucaldıb yüksəklərə qaldıraq: bizə kömək edin. 
Əgər siz müsəlmansınızsa, Allahın düz yoluna gəlmək istəyənlərə mane olmayın».
  
(ġeyx ġamilin Gümbətli Əlimirzəyə  
1 aprel 1840-cı il tarixli çağırıĢ  
məktubundan). 
1844-cü ildə Şeyx Şamilin azadlıq ordusuna pənah gətirənlərdən biri də 
İlisu hakimi Daniyal bəy Sultan Əhmədxan oğlu oldu. 
Yüz əlli ildən çoxdur ki, Şamil hərəkatından yazan rus hərb tarixçiləri, 
tədqiqatçıları Daniyal bəyin qarasınca deyinərək, onu «ruslara xəyanət edən satqın 
general» kimi qələmə verirlər. Soruşan yoxdur ki, 40 ilə yaxın polkovnik olan atası 
Əhməd xana, əmisinə, qardaşına və nəhayət Daniyal bəyin özünə on beş il ruslara 
sadiq xidmətinə görə knyaz titulu verdiniz, general-mayor rütbəsi ilə təltif etdiniz, 
bəs ruslara «xəyanəti» haradan baş verdi? Bu barədə nə Lineviç, nə N. Smirnov, nə 
S. Esadze, nə də başqaları zərrəcə söhbət açmırlar. Görəsən bu tədqiqatçılar 1831-
ci ildən 1844-cü ilə qədər general Daniyal bəy İlisulunun Sankt-Peterburq, Tbilisi 
və Moskva arxivlərində saxlanan, imperator I Nikolaya, Qafqaz canişini M. S. 
Vorontsova, imperiyanın hərbi naziri A. İ. Çernışova, Əlahiddə Qafqaz Ordusunun 
baş komandanı A. İ. Neydqardta, imperatorun dəftərxana rəisi M. P. Pozenə 
raportlarını, xahişnamələrini və ərizələrini oxuyublarmı? Şübhəsiz ki, oxuyublar, 
onlar üçün sərfəli olmadığına görə, üstündən sükutla keçiblər. 
11 
 
Yalnız Əziz Qubaydullin özünün 1928-ci ildə Bakıda nəşr etdirdiyi 
«Azərbaycanda kəndlilər və feodal sinfi» adlı əsərinin 157-ci səhifəsində Daniyal 
bəyin müridlərinin tərəfinə keçməsinə haqq qazandırır. O yazır: «1844-cü ildə 
sultanın müridlərin tərəfinə keçməsini rus müəllifləri Daniyal bəyin şüurlu 
xəyanəti (onların fikrincə, bu xəyanət sultanın əvvəlki davranışı ilə uzlaşmır) və ya 
inciklik nəticəsi kimi təsvir edirdilər. Amma bizim fikrimizcə, sultanın «xəyanəti» 
haqqındakı işə rus hakimiyyət orqanları tərəfindən edilən şüurlu təxribat kimi 
baxmaq olar. Tiflisdə özlərini elə göstərdilər ki, guya general Şvartsın sultanı    
müridlərlə əlaqədə günahlandıran məlumatına inanıblar və İlisuya hərbi dəstələr 
göndəriblər, Daniyal bəyin müdafiə olunmaqdan başqa çarəsi yox idi. Ruslar 
tərəfindən sıxışdırılıb məğlub edilən Daniyal bəy bir neçə bəylə birlikdə Sarıbaş 
dərəsi ilə Saxura, oradan da müridlərin yanına    qaçmalı oldu. Daniyal bəyin başqa 
əlacı yox idi. Ruslar bundan sonra onun sultanlığını məhv etdilər». 
Daniyal bəyin haray, üsyan dolu xahişlərinə, raportlarına, insafla desək, 
imperator I Nikolaydan başqa ədalətlə yanaşan ikinci bir şəxs tapılmayıb. Aşağılar 
isə imperator sərəncamının, əmrinin axarını başqa səmtə yönəldiblər. Bir sözlə, 
Daniyal bəyi məcbur eləyiblər ki, «ruslara xəyanət edən satqın general» olsun. 
Bəs general-mayor rütbəli İlisu sultanı niyə «satqın» olub? 
O vaxtın kif basmış sənədlərindən məlum olur ki, general Daniyal bəy 
alicənab, işində, qulluğunda sərt və ədalətli bir şəxsiyyət olub. Rusların ilk 
gəlişində polkovnik atası onların yağlı vədlərinə necə inanmışdısa, Daniyal bəy də 
bu inamla Paskeviç tərəfindən İlisu hakimi kimi yüksək vəzifəyə, knyaz tituluna və 
general-mayor rütbəsinə layiq görülmüşdü. 
Yenicə sultan təyin olunan Daniyal bəyə Paskeviçin 1831-ci il fevralın 14-
də göndərdiyi məktubunu oxuyanda ədalətin saf üzünü görürsən. 
General-feldmarşal qraf İ. F. Paskeviç məktubunda yazır: «İnanıram ki, 
yaxşı işinizlə atanız Əhmədxan ağa kimi xalqın hörmətini qazanacaqsınız. Sizi 
İlisu xalqının istəyi ilə seçmişik. Yəqin ki, az müddətdə ləri azaldıb, xalqın 
güzəranını yaxşılaşdıracaqsınız. Üsyanları, məhəlli, tayfa çəkişmələrini aradan 
qaldıracaqsınız. Sərhədlərinizi möhkəmlədin,   torpağınız    onda daha çox bəhrəli 
olar». 
Həmin il İ. F. Paskeviçin qulluq yeri Varşavaya dəyişdirilir. Bununla da 
Daniyal bəyin «dramı» başlayır. Hər addımbaşı sıxışdırılan Daniyal bəyin 
torpaqlarının bir hissəsi və bir neçə para kəndi 1830-cu ildə Car-Balakən inzibati 
dairəsinin tərkibinə daxil edildi. On il keçər-keçməz İlisu sultanlığının ərazisi 
Gürcüstan-İmeretiya quberniyasına qatıldı. Bir yandan torpaqlarını zəbt edib şəxsi 
mühafizə dəstəsini ixtisara salır, digər tərəfdən Şamil ordusuna qarşı vuruşmasını 
tələb edirlər. İmtiyazları məhdudlaşdırılan, Car-Balakən dairəsinə tabe olmaq 
istəməyən Daniyal bəy yuxarı dairələrə nə qədər xahişnamələr yazırsa da onu 
eşidən olmur. Onda Daniyal bəy rusların Şamilə qarşı hərbi səfərdə iştirak etmək 
təklifini rədd edir. 
12 
 
Ötən əsrin əlli doqquzuncu ilində Qafqazda səfərdə olan məşhur fransız 
yazıçısı Aleksandr Dümaya danışılan bir əhvalatda Daniyal bəyin ruslara xəyanət 
edib-etmədiyini daha real görürük: 
«Elə bu vaxt əyninə çərkəzi çuxa geymiş qəşəng bir zabit bizim yanımıza 
gəldi. O, İvana bir neçə tərifli söz dedi. Balaca knyaz tərəfə döndü və onu mənə 
təqdim etdi: 
—Məhəmməd xandır. 
Bu, mənə onun haqqında hələ heç nə demirdi. Mən salam verdim. Cavan 
zabitin müqəddəs Georgi xaç ordeni və çox gözəl silahı vardı. Müqəddəs Georgi 
xaç ordenini hər adama, hər hansı bir təsadüf və ya kiminsə məsləhəti ilə vermirlər. 
—Siz mənə deyəcəksinizmi, bu Məhəmməd xan kimdir, knyaz? — deyə 
mən İvana müraciət etdim. 
—Əlbəttə , elə bu saat. 
O bir neçə kəlmə Məhəmməd xanla nə barədəsə danışdı. 
—İndi isə qulaq asın, sizə deyim bu Məhəmməd xan kimdir. Hər şeydən 
əvvəl, bu adam Nuxanın axırıncı xanının nəvəsidir. İşdir, əgər bu şəhər və bütün 
əyalət rusların olmasaydı, onunku olmalı idi. Ona ayrıca mülk verilmişdir. O, 
mayordur... Bu rütbəni öz ləyaqəti ilə almışdır. Bu, məşhur Daniyal bəyin bacısı 
oğludur. 
—Nə danışırsınız? O Daniyal bəy ki, Şamilin naibidir və onun oğlu Hacı 
Məhəmmədin qaynatasıdır? 
—Lap düz tapmısınız. 
—Bu necə ola bilər, dayı Şamilə, bacıoğlu isə ruslara xidmət edir? 
—Burda bir anlaşılmazlıq olmuşdur: İlisulu xan kimi Daniyal bəy də ruslara 
xidmət etmişdir. O vaxt Ləzgistana komandanlıq edən general Şvarts ona qarşı bir 
balaca düz hərəkət etmir. Daniyal bəy hamı eşidə-eşidə şikayətlənir və ona hədə-
qorxu gəlir. Adam çox vaxt müəyyənləşdirə bilmir ki, bu işin axırı necə qurtaracaq. 
Daniyal bəyin bir erməni katibi varmış. Bu erməni katibi general Şvartsa yazır ki, 
Daniyal bəy Şamilin tərəfinə keçmək istəyir. Məktub göndərilən yerə çatmaq 
əvəzinə, gəlib çıxır Daniyal bəyin öz əlinə. O, öz erməni katibini bir xəncər zərbəsi 
ilə öldürür və atlanaraq doğrudan da Şamilin tərəfinə keçir. Bu hadisə 1845-ci ildə 
olmuşdur.
1
 Əgər deyilənlərə inansaq, Şamil onu qəbul etmir. Belə olanda, Tiflisə 
gedib xahiş edir ki, imperatorun özü ilə danışmaq üçün ona icazə versinlər. Onun 
bu xahişini də rədd edirlər, ona müşayiətçi dəstəsi qoşurlar. Bu hörmət əlaməti 
yox, onu izləmək üçün idi. O, Qarne Maqaliyə gəlir. Orada Baron Vrangelin 
vasitəsilə knyaz Varontsovdan xahiş edir ki, yenidən rus dövlətində işə girsin. 
Lakin bir şərtlə ki, Maqalidə qalsın. O, Şamilə çox yaxın olar və onunla əlaqələri 
                                                          
1 A. Düma səhv edir. Arxiv sənədlərində və Qafqaz Əlahiddə Korpusunun komandiri A. İ. Neydqardtın 
hərbi nazir Çernışova göndərdiyi 6412 nömrəli müraciətində Daniyal bəy Şamilin tərəfinə 1844-cü il 
iyulun  19-dan 20-nə keçən gecə keçmişdir — müəl. 
 
13 
 
bərpa edə bilərdi. Ona deyirlər ki, Tiflisdə və ya Qarabağda yaşamaq şərtilə 
rütbəsini özünə qaytarırlar. O, bu təklifi rədd edir və yenidən Şamilin yanına 
qayıdır. Elə o vaxtdan bəri o, Şamilin bütün yürüşlərinin başında durur və bizə çox 
ziyan vurur». 
Bu epizodu oxuyanda adam istər-istəməz düşünür: Necə olur ki, Dümanın 
mühafizəçisi sıravi əsgər (hələ yəqin ki, Cavadsız imiş) İvan hüquqları 
məhdudlaşdırılan Daniyal bəylə general Şvarts arasında baş verən «bir 
anlaşılmazlığı» başa düşür, amma müasir rus hərb tarixçiləri, tədqiqatçıları yox. 
Baxmayaraq ki, aradan əsr yarımdan çox keçib, bu sətirlərin müəllifi bu gün 
oxuculardan İvanın dediyi «anlaşılmazlığ»ı «ədalətsizlik» kimi oxumağı xahiş edir. 
Hələ fikir verdinizmi, nə mühafizəçi İvan, nə Aleksandr Düma «xain general» ya 
da «dönük Daniyal bəy» sözlərini işlətmirlər. Halbuki Aleksandr Düma 1859-cu 
ildə Qafqazda olanda Daniyal bəy də, Şeyx Şamil də sağ idi, ruslara qarşı 
mübarizələrini davam etdirirdilər. Demək fransız yazıçısına verilən məlumatdan da 
aydın olur ki, ruslardan incik düşən Daniyal bəy Şamilin tərəfinə keçməkdə, onun 
azadlıq uğrunda apardığı mübarizəyə qoşulmaqda haqlı idi. 
General Daniyal bəyə rusların etibarı hələ 1804-cü ildən bəlli idi. Həmin il 
atası Əhməd xan ni gecikdirdiyinə görə, general P. D. Sisiyanov belə bir məktub 
göndərmişdi: 
«Həyasız, fars cəmdəkli sultan, sən hələ mənə məktub da yazmağa cürət 
edirsən! Darıxma, bir gün qonaq gələrəm sənə, görüm iki ildən bəri öz nin bir 
hissəsini nə üçün ödəmirsən? Rusiya imperiyasının qaçqın ağalarını qəbul edir və 
onlara dam-daş verirsən? Babaxan (Fətəli şah Qacar — Ş. N.) üçün üç yüz nəfərlik 
qoşun göndərirsən? Sən it canlı, eşşək ağıllı məktubdakı hiyləgər bəhanələrlə məni 
aldada bilərsən? Əgər ixtiyarım çatsaydı, mənim yanıma ipəksiz göndərdiyin 
adamı Sibirə yollardım. Səndən isə mənim əlahəzrət imperatorumun sədaqətli 
vergilərini almayınca sənin qanınla çəkmələrimi yumaq istərdim. Harda görünüb 
ki, milçək qartalla danışıqlar aparsın?»
1
 
Bu da rus generalının (milliyyətcə gürcüdür — Ş. N.) qanacağı. Belə təhqirə 
hansı sultan, hansı millətin oğlu dözərdi... Məktubda yekəxanalığın, 
qanacaqsızlığın həddini aşmasını oxucu özü görür. Təhqirin dərəcəsinə bax: 
«həyasız, fars cəmdəkli, eşşək ağıllı, it canlı...» və s. Atası belə ağır sözlərlə təhqir 
olunan Daniyal bəy rus imperiyasına, rus generalına necə sadiq ola bilərdi?.. 
O ki qaldı general Daniyal bəyin bacısı oğul Məhəmməd xanının müqəddəs 
Georgi ordeni almasına, Aleksandr Düma demişkən, hər yoldan ötənə, hər adama 
bir təsadüfdən və ya kiminsə xahişi ilə bu ali orden verilmirdi. Elə bu yerdə ata-
babalarımız deyib ki, mərd oğul dayısına oxşar. Məhəmməd xan da igidlikdə   
dayısı Daniyal bəyə oxşamışdı. Rusların general Daniyal bəyə olan təqib və 
                                                          
1 И.Владыкин «Путеводитель и собеседник в путешествии по Кафвказу». М.1885 г., 1 ч.,с.260. 
14 
 
təzyiqlərini arxiv sənədlərindən oxuyanda istər-istəməz bir el məsəlini də 
xatırladım: «Mərdi qova-qova namərd edərlər». 
Aleksandr Düma «Qafqaz səfəri» kitabında general Daniyal bəylə bacısı 
oğlu Məhəmməd xan haqqında kiçik bir epizod da verib. İnanıram ki, bu balaca 
epizodu oxuyan hər bir şəxs Daniyal bəyin igidlərə məxsus hərəkətinə ürəkdən 
gələn bir səslə «əhsən» deyib. 
Aleksandr Düma mühafizəçisi İvandan soruşur:  «— Elə bir təsadüf olubmu 
ki, dayı ilə    bacıoğlu hər hansı bir döyüş zamanı üzbəüz gəlsinlər? 
—İki dəfə. 
—Bəs  belə hallarda onlar necə hərəkət edirlər? 
— Onlar bir birini salamlayır və hərəsi çıxıb öz yolu ilə gedir». 
Əsl igidlərə məxsus xüsusiyyətdir, elə deyilmi? Zənnimizcə, həqiqi mərd və 
igid olan adamlar bundan artıq hərəkət edə bilməzlər. Bu ibrətamiz epizoddan 
sonra Düma özü də etiraf edir ki, mən indi 28-30 yaşlı yaraşıqlı Məhəmməd xana 
yeni bir maraqla baxırdım. O mənə Bestujev-Marlinskinin Ammalat bəyini 
xatırladırdı... 
 
ġeyx  ġamilin yanında 
...Məni qadir Allahdan başqa heç kəs  
aldada bilməz. Qoy məni yaradan özü də  
məni hifz etsin. Qurana and içmişəm ki,  
başım bədənimdən ayrılana kimi  
gavurlarla vuruşacağam... 
ġeyx   ġAMĠL 
Onu qarşılamaq üçün Şamilin özü Darqo auluna gəlmişdi. Andiçmə isə 
Qunibdə oldu. Daniyal bəy Quranı əlinə götürdü. Üç dəfə öpüb, gözünün üstünə 
qoydu. Yorğun və kədərli səslə: 
— And olsun bu müqəddəs Qurana və böyük Peyğəmbərimiz Məhəmmədə 
ki, bizi qul etmək istəyən gavurlara qarşı son nəfəsimə qədər vuruşacağam. Böyük 
imamımız Şeyx Şamilin rəhminə sığınaraq onun əmrlərinə bütün varlığımla əməl 
edəcəyəm. Əgər dediklərimə əməl etməsəm, onda möhtərəm imamımız tərəfindən 
bir dəfə yox, yüz dəfə Allahın lənətinə məruz qalım. Ailəmlə və İlisudan böyük 
imamın dərgahına təşrif gətirən nökər-naibimlə birlikdə özünün azadlığı uğrunda 
mübarizə aparan dindaşlarıma sədaqətli olacağım barədə and içirəm. And içirəm 
ki, müqəddəs torpaqlarımızdan gavur ayağının kəsilməsi üçün qılıncım iti, 
köhlənim yəhərli, gözüm yuxusuz olacaq. Pak müsəlman qəlbilə sizə sığınacaq 
gətirən İlisu sultanı Daniyal bəy Əhmədxan oğlu. 
Şeyx Şamil Daniyal bəyin ailəsini və sadiq nökərlərini də səmimi salamladı. 
Özünə isə min manatdan çox dəyəri olan silah bağışladı. Qılıncın bir üzündə 
ərəbcə: «Daniyal bəyə dostluq nişanəsi, hicri 1263-cü il (1845), o biri üzündə isə 
15 
 
«Nəticə haqqında düşünənlər heç vaxt cəsarətli olmayacaqlar» sözlərini 
yazdırmışdı. 
Qılıncı təqdim edəndən sonra Şeyx Şamil həmişə olduğu kimi indi də qısaca 
danışdı: 
— Biz müsəlmanların bədbəxtliyi ondadır ki, rusların yağlı dillərinə, şirin 
vədlərinə çox tez inanırıq. İnanmayın ruslara, boyun əyməyin gavurlara. Dözün və 
səbr edin. Şeytan ruslar Qafqaza gələndən tamahkar müsəlmanlara rütbələri, 
vəzifələri səxavətlə verib onları özlərinə tabe edirlər. Sonra da  minbir hiylə  ilə ya 
Sibirə sürgünə göndərir, ya da sui-qəsd edib aradan götürürlər. Bu gün bizə pənah 
gətirən Daniyal bəyin aqibəti buna canlı sübutdur. Gələcək haqqında fikirləşəndə 
heç vaxt keçmişi unutmayın. Ruslara qarşı vuruşa-vuruşa ölmək onlara boyun 
əyməkdən yaxşıdır. Allahı sevərsiniz aldanmayın donuz ruslara. Mən bir əlimdə 
Qurani-Kərim, o birində isə qılınc, sizinlə gavurlara qarşı    müqəddəs torpağımız 
uğrunda son nəfəsiməcən vuruşacağam. 
Allah-Taala öz kömək əlini pak olan müsəlmandan heç vaxt əsirgəməz. 
Peyğəmbərin, imamların zühur olan səslərini dinləyin. Onlar sizə necə hərəkət 
etmək barədə   yol göstərəcəklər. 
Daniyal bəy Qazi Məhəmmədin naib olduğu Qarat aulunda məskən saldı. 
Az sonra Şamil ona dörd minlik süvari etibar edib, naib təyin etdi. Onun illik 
donluğu gümüş pulla on min manat idi. 
1843-cü ilin sonlarında Qafqazdakı hərbi əməliyyatlarda rus ordusu az-çox 
müvəffəqiyyət qazanmışdı. Lakin general Daniyal bəyin və rus əsgərlərinin Şamil 
tərəfə çox keçməyindən bərk narahat olan imperator Qafqaza yeni bir komandan 
təyin etdi. Novorossiyanın general-qubernatoru və Bessarabiyanın canişini altmış 
üç yaşlı qraf Mixail Semyonoviç Vorontsovu
1
 Qafqaza    baş komandan və canişin 
vəzifəsinə göndərdi. İmperator I Nikolay Qafqaza əlavə olaraq qırx minlik qoşun 
da ayırdı. Onun yeni komandan qarşısında tələbi belə idi: 1845-ci ilin sonuna kimi 
güclü hərbi yürüşlər aparıb imamlığın mərkəzi Darqo və Andi aullarını almaq və 
Şamillə birdəfəlik qurtarmaq. Amma 1859-cu il avqustun 25-dək davam edən bu 
                                                          
1 Gəncliyində M.S.Vorontsovu yaxşı tanıyan, bəd əməllərinin şahidi olan böyük rus şairi A.S.Puşkin 
1824-cü ildə onun xarakterini bircə bəndlik şerində çox gözəl açmışdır: 
   Yarım igid, yarım avam, 
 Üstəlik də yarım alçaq. 
     Lakin burda bir igid var, 
 Alçaqlıqda tam olacaq. 
Sonralar tam alçaq olan M.S.Vorontsov 1845-ci ilin mayında Darqo auluna hərbi səfər zamanı zəif və 
avam komandan olduğunu sübut etdi. Həmin hərbi yürüşdə M.S.Vorontsovun komandan olduğu qoşun 
dörd general, yüz səksən altı zabit və dörd min əsgər itirdi. Bərk ərzaq qıtlığı çəkən rus qoşunu bir 
suxarını bir neçə əsgər arasında bölməyə məcbur oldu. Ona görə də bu hərbi səfər ―suxarı 
ekspedisiyası‖ kimi rus hərb tarixinə düşdü. – müəl. 
 
16 
 
müharibə göstərdi ki, Şeyx Şamil kimi güclü sərkərdəni belə qısa müddətdə 
asanlıqla məğlub etmək qeyri-mümkündür. 
Rusların qarşısına çıxmaq üçün Şeyx Şamil öz ordusunu üç hissəyə böldü. 
Çox aulu və Qazıqumıx istiqamətində döyüşəcək birinci dəstəyə Daniyal bəy naib 
təyin olundu. O, hiyləgər erməni generalı Arqutinskinin dəstəsi ilə vuruşmalı idi. 
Dörd minlik süvari dəstəsi ilə Daniyal bəy ustad Cəmaləddin Hüseynlə birlikdə 
Çox aulu uğrunda güclü döyüşlər apardı. Zaqatala yaxınlığında keçmiş düşməni 
general Şvartsla üzbəüz gəldi. General Şvartsın dəstəsini özünün iki minlik say-
seçmə süvarisi ilə geri oturtdu. Onun hərbi əməliyyatı belə idi ki, İlisuya enib 
dədə-baba torpaqlarını gavurlardan xilas etsin. Lakin çaparın gətirdiyi xəbərə görə   
general Arqutinski güclü qoşunla arxadan ona hücuma hazırlaşırdı. Onda Daniyal 
bəy Kudal, Saltı və Kuppa aullarına yeriyib onları ruslardan təmizlədi... 
Bu kiçik döyüş epizodu on altı il Şeyx Şamilin azadlıq hərəkatında 
yaxından iştirak edən general Daniyal bəyin hərbi əməliyyatlarından biridir. 
Yüzlərlə belə döyüş əməliyyatının fəal iştirakçısı olan general Daniyal bəy İlisulu 
Şamilin ən igid naiblərindən biri, ən sevimli məsləhətçisi olmuşdur. Çara 
«xəyanət» edib Şamilin tərəfinə keçən general Daniyal bəy Qafqaz xanlıqlarında 
və dağlılar arasında böyük hörmətə malik idi. Amma təəssüf ki, rus tədqiqatçısı     
Nikolay Smirnov «Qafqazda müridizm» kitabında Daniyal bəyin hərbi fəaliyyətinə 
özünün şovinist rus prizması ilə baxaraq, heç bir əsası olmadan yazır ki, guya Şeyx 
Şamil Daniyal bəyin qısa və kifayət qədər ifadəli xarakteristikasını vermişdir: pis 
döyüşçüdür,    məsləhətçi    kimi    yaxşıdır, icraçı kimi yararsızdır! 
Sual olunur, əgər belədirsə, Şamil kimi ağıllı sərkərdə mübarizəsinin son 
dəqiqəsinə kimi general Daniyal bəylə on altı il necə işləmişdir? 
Əsl həqiqəti isə şahidi olanlar deyə bilərlər. Ona görə də Şamilin otuz il 
şəxsi katibi və bütün yürüşlərinin iştirakçısı olmuş Məhəmməd Tahirin «Şeyx 
Şamil» tarixi əsərindən kiçik bir parçaya diqqət yetirək: 
«...Ruslar və Ağalar xanın qaziqumuxları aulu öz qüvvələrinə tapşırdılar. 
Belə olduqda imam Daniyal sultana əmr etdi ki, çoxluların üzərinə gedib xoşluqla 
və ya zorla onları şəriətə itaət etdirib vədlərinə sadiq qalmaları üçün onlardan girov 
da götürsün. Daniyal Sultan imamın şərtlərini çatdırmaq üçün Çoxa nümayəndəlik 
göndərdi. Lakin çoxlular öz müttəfiqlərinə bel bağlayıb müridləri saymadılar. 
Elçilər çox saymazyana qəbul edilib, onların gətirdikləri təkliflərə çox 
həyasızcasına əks təkliflər irəli sürdülər. Özü də elə bir vaxtda ki, Daniyal Sultan 
güclü qoşunla aulun lap ağzında, naiblərdən İnko və Musa Hacı isə öz dəstələri ilə 
aulun içində idilər. 
Öz sülh təkliflərinə rədd cavabı alan Daniyal Sultan aşağı başdan aula daxil 
oldu. Çoxlular da görünür əliboş dayanmamışdılar. Kudali aulundan ayaqdan-başa 
kimi yaraqlanmış üç yüz döyüşçü onlara köməyə gəldi. Eyni vaxtda Ağalarxan da 
öz Qaziqumux, Akuşi və sudaxarlıları ilə qəbristanın yanında mövqe tutdular. 
17 
 
Hər iki tərəf arasında səkkiz gün çəkən qızğın və qanlı döyüş oldu. 
İmamdan təkrar əmr gəldi: hamınız həlak olun, amma məqsədə çatmadan 
qayıtmayın. Hər iki tərəf inadlı və çılğıncasına vuruşdu. Naiblər ruhdan düşüb 
imamlarını itirməyə və rəislərini sülhə çağıran təkliflər söyləməyə başladılar. Lakin 
Daniyal Sultan bildirdi ki, o, Çoxda ölər, amma imamın hüzuruna qara üzlə 
qayıtmaz». 
Bu naib general Daniyal bəyin imam Şamilə sadiqliyinin yüz nümunəsindən 
biridir. 
Arxiv sənədlərindən məlum olur ki, Şamil onunla həm də yaxın qohum 
olmuşdur. Şamilin böyük oğlu, varisi Qazi Məhəmməd Daniyal bəyin qızı 
Kərimətlə evlənmişdi. Şeyx Şamil ailəsi ilə 1859-cu ildə əsir alınıb Peterburqa, 
Kaluqaya aparılanda gəlini Kərimət də onlarla idi. Saf dağlar havasında böyümüş 
Kərimət Vətən həsrətilə göynəməkdən nəmli Kaluqada vərəm tapdı, orada da vəfat 
etdi. 
O da məlumdur ki, Şeyx Şamil əsir alınandan sonra imperatorun əmrilə 
polkovnik Runovski ona yavər təyin olunur və ona tapşırılır ki, Şamilin 
davranışını, söhbətlərini qeydə alsın. Polkovnik Runovski «Şamil haqqında 
qeydlər» adlı kitab yazmışdır. Həmin kitabda Runovski yazır ki, Şamil     
söhbətlərində 1861-ci ildə Daniyal bəyin fransız qəzetində («Yousna du midi») çap 
olunmuş fikirlərini təkzib etmək üçün dəfələrlə onu xatırlayır, onun söhbətlərinə 
qayıdırdı. Şamilin dediyinə görə, Daniyal bəy onun tərəfinə keçməmişdən üç il 
əvvəl qazavat döyüşçülərinin sıralarına keçmək üçün danışıqlar aparıb. Ona razılıq 
verilmiş, lakin, görünür, baş verən hadisələri götür-qoy edən Daniyal bəy iki il 
qazavat tərəfə keçmək məsələsini gecikdirirdi. Daniyal bəyin bu niyyətinə ümidini 
itirən Şamil, ona xəbər göndərir ki, bəs onun imarətinə öz bayrağını sancmaq üçün 
İlisuya gəlir. Onda Daniyal bəy Şamilə bildirir ki, imkan düşən kimi Şamilin 
tərəfinə keçəcək. 
Şamilin, sədaqətsizliklə məzəmmətlədiyi Daniyal bəy, nəhayət, yanındakı 
rus zabitini (əslində milliyyətcə erməni olan rus zabitini — Ş. N.) öldürüb Darqoya 
gəlir. 
1859-cu ildə Qunib aulundakı son döyüşdə də Daniyal bəy Şeyx Şamilə and 
içir ki, onu son damla qanına kimi qoruyacaq, öz qızını doğrayar, ancaq rusların 
əlinə keçməyə razı olmaz. 
Şamilin tərəfinə keçdikdən sonra sultanlığı dağılan, sarayı yerlə-yeksan 
edilən, ruslar demiş, «xain general» Daniyal bəyin son taleyi necə olmuşdur? 
Şamil kimi Daniyal bəy də əsir alınmışdı. Bir müddət Şəkidə saxlanılmış, 
hətta ona 5,5 min manat pensiya da verilmişdir. Yenidən rus ordusunda qulluq 
etmək təklif olunanda, inciyib imtina etmişdir. O, 1859-cu ildə Türkiyəyə 
getmişdir. 
Bu gün bütün Qafqazda dolaşan, ağız-ağız gəzən bir əhvalat var. Onu xeyir-
şər məclislərində Şeyx Şamildən söhbət düşəndə tez-tez danışırlar. Bu əhvalat nə 
18 
 
dərəcədə doğrudur, onu ancaq gözəgörünməz olan bir Allah bilir. Çünki onu 
şəxsən eşidənlərin heç biri     həyatda   yoxdur. 
Deyilənə görə, Şeyx Şamil 1870-ci ildə Məkkəyə ziyarətə gedəndə yolüstü 
İstanbulda dayanır. Onun burada olmağını eşidən keçmiş qazavat döyüşçülərinin 
hamısı görüşə gəlir. Daniyal bəy də gəlir. Şamil hamı ilə sağ əlilə görüşür. Lakin 
növbə Daniyal bəyə çatanda sol əlini çox kefsiz ona uzadır. 
— Böyük imam, nə üçün mənimlə sağ yox,   sol əlinlə görüşürsən? 
İmam Şamil sərt bir kinayə ilə ona cavab verir: 
— Axı, mənim sağ əlim yoxdur. Onu sən və sənin naib dostların kəsib 
ruslara satmadınız? — hirslə qışqıran imam əlavə edir: — hə, siz kəsmədiniz, bəlkə 
yalan deyirəm... 
Evinə çox pərişan halda qayıdan Daniyal bəy Əhmədxan oğlu İlisulu həmin 
axşam ürək partlamasından vəfat edir... 
 
AĢıq Rəfinin bir Ģeri 
 
Hörmətli redaksiya! 
Mən ilisuluyam. Qəzetinizdə («Bərəkət» qəzeti, 6-7 noyabr 1991-ci il) 
ilisulu Daniyal Sultan haqqında yazını böyük maraqla oxudum. Sizə və 
axtarışlarını həsrətlə izlədiyimiz Şəmistan Nəzirliyə bütün ilisuluların adından öz 
minnətdarlığımı bildirirəm. Materialı oxudum və yaddaşım vərəqləndi. 
Arxivimdən bir bloknot tapdım. Qəlbimdə düz otuz il bundan əvvəlki qeydlərimə 
heç nə artırmadan «Bərəkət» qəzetinin oxucularına çatdırmaq arzusu oyandı. 
Hörmətlə: 
PaĢa   ƏFƏNDĠYEV,  
professor. 
1961-ci ilin oktyabrında Azərbaycan Dövlət Pedaqoji Universitetinin 
dosenti Azər Hüseynovla ekspedisiyaya getmişdik. Azər müəllim Qax-Zaqatala 
bölgəsinin ləhcə, şivələrini tədqiq edir, mən də Molla Cümənin şerlərini 
toplayırdım. Ekspedisiyaya Qaxdan başladıq. Məqsədimizi bilən, özü də Qaxbaş 
kəndindən olan «Məmməd müəllim» (onu belə çağırırdılar) bizi Qaxbaşa Rəfi 
dayının evinə apardı. 
Osmanov Rəfi Həzrət oğlu. Özünün dediyinə görə, yaşı yetmişdən 
keçmişdir. Onun atası Həzrət (Qoca oğlu Həzrət adı ilə tanınmışdır) aşıqlıq 
eləmişdir. Molla Cümənin dostu olmuşdur, bir-birinin evlərinə gedib gələrmişlər. 
Molla Cümənin Qoca oğlu Həzrətə həsr elədiyi şerləri də olmuşdur, onların birini 
bloknotuma yazdım. 
Rəfi dayı Şəki, Qax, Zaqatala tərəflərdə yaşayıb-yaradan aşıqların da 
şerlərini bilirdi. Şeyx Şamil haqqında atasından eşitdiklərini çox həvəslə danışırdı. 
Bir neçə rəvayət də söylədi. Heyf ki, onları yazmadıq. Bununla belə bloknotun 
küncündən kiçik bir   qeyd tapdım. 
19 
 
«Atam söyləyirdi: Nikolay padşah deyir ki, Şeyx Şamili mənim yanıma 
gətirin, özü də diri gətirin». 
Aşıq Rəfinin özünün də çoxlu şeri olub. Çox təəssüf ki, onunla görüşmək 
bizə bir də qismət olmadı. Aşıq Rəfinin Şeyx Şamilə və İlisuya həsr elədiyi 
şerlərini dilindən yazdım. Şerlərdə müəyyən tarixi hadisə və faktlara işarə olunur. 
Özü də Şəmistan müəllimin yazıları ilə necə də sıx səsləşir. Onun birini müəyyən 
ixtisarla «Bərəkət» qəzetinin oxucularına təqdim edirəm. 
Seyraqub ayağından,  
Gədalanan xanlara bax.  
Axıdıb göz yaşını,  
O tökdüyü qanlara bax.  
Vətəndən cida düşüb,  
Çəkdiyi bir günlərə bax,  
İsmayıltək haqq yolunda  
Qurban olan canlara bax.  
Qurtarsın qayğılardan  
Daniyal Sultanı Şamil. 
              *** 
İşlənir şəriəti,  
Çox söylənir doğru sözü,  
Padşahla dava qılıb,  
Xotkara bənzəmiş özü.  
Tutdurur topa onu  
Nə qoymaz Cari, Tiflisi.  
Gəlibən bu yerlərə  
O alıbdı dağı-düzü.  
Tökübdü bulud kimi  
Kövkəbi, asmanı Şamil. 
              *** 
Bilirəm tab eləməz,  
Kimsə onun savaşına.  
Yandırır eşq oduna  
Pərvanətək ataşına.  
Titrəşir xəlayiqlər  
Çıxanda mizan qoşuna.  
Biçarə Rəfi deyər  
Bəxtəvər onun başına!  
Alıbdı bu dünyada  
Cənnəti-rizvanı Şamil. 
 
 
20 
 
ĠLK ADMĠRALIMIZ 
İnsanın ata-anası olmayanda ona yetim deyirlər. Daha böyük fəlakətdir ki, 
millət yetim qalsın. Yetim millət kimə deyirlər? Öz tarixini bilməyən millət 
yetimdir. Öz dahilərindən, böyük adamlarından xəbərsiz yaşayanlar yetim hesab 
edilir. 
Biz elə xalqıq ki, böyük dahilər, dünya miqyasında şöhrət tapan adamlar 
yetirmişik, amma başqa millətlər ona sahib olmaq istəyiblər. 
Əkrəm CƏFƏR, 
professor. 
Bələdçi   qızın   dedikləri 
İlk dəfə onun adını 1976-cı ildə Sevastopol şəhər muzeyində eşitdim. 
Bələdçi qız nəhəng bir kreyser şəkli önündə dayanıb 1853—1856-cı illər 
müharibəsinin qəhrəmanları haqqında məlumat verirdi: 
— 1854-cü ilin mart ayında İngiltərə və Fransa Rusiyanın Balkanlarda 
güclənməsindən bərk narahat olmuşdu. Onların məqsədi Qara dəniz boğazlarını ələ 
keçirmək və Rusiyanın ticarət yollarını bağlamaq idi. Ona görə də hər iki ölkə 
müharibəyə qoşulub Krıma qoşun çıxartdı. Sevastopol mühasirəyə alındı. O 
vaxtdan da Sevastopolun qəhrəmancasına müdafiəsi başlandı. Admiral İstomin, 
Naximov, Aslanbəyovun (axırıncı famili Aslambekov kimi tələffüz edirdi) və rus 
əsgərlərinin qəhrəmancasına vuruşmasına baxmayaraq, ingilis və fransız qoşunları 
şəhəri aldılar. Təhkimçi Rusiyanın gücsüzlüyü və çürüklüyü ölkəyə baha başa 
gəldi. Bax, bu gördüyünüz şəkildəki vitse-admiral Aslanbəyov 1871-ci ildə üçüncü 
donanma skipajının rəisi olanda Sevastopola dəmir yolu çəkilməsinə rəhbərlik 
etmişdir... 
 
Sənədlərdən   soraq   aldım 
Bələdçi qız sözünə ara verib bildirdi ki, indi də o biri salona keçək. 
Tamaşaçıların bəzisi irəli durub admiralın portretinə yaxından baxıb keçirdilər. 
Mən isə şəklin önündə xeyli dayandım... Onun üzündə, gözündə qafqazlıya, daha 
doğrusu Azərbaycanlıya oxşarlıq axtarırdım. Etiraf edim ki, sövq-təbii bir hiss 
onun bizim xalqın oğlu olmasına məndə şübhə yaratmırdı. Əzəmətli duruşu, 
qafqazlılara məxsus burma bığları bəy nəsilli olmağından nişan verirdi. Çərçivənin 
aşağısındakı qısa məlumatı oxudum: «Vitse-admiral   A. B. Aslambeqov.    1820—
1900-cü illər». 
Bayaqkından daha geniş bir salona keçdiyimizdən hərə bir tərəfə çəkilib 
eksponatlara baxırdı. Bir nəfər sualları ilə bələdçi qızı lap bezikdirmişdi. Mən isə 
sual vermək üçün fürsət gözləyirdim. Bələdçi qız ondan canını qurtarmaq üçün 
deyirdi: 
—Ay yoldaşlar, bir az yaxın gəlin, eksponatlara əl vurmayın, belə olmaz. 
Suallarınızı axırda verməyinizi xahiş edirəm... 
21 
 
Üçüncü, axırıncı salona keçməyimizi    bildirəndə mən dözə bilməyib ona 
yaxınlaşdım. 
—Möhtərəm xanım, sizinlə bir məsələni aydınlaşdırmaq olarmı? — deyə 
soruşdum. 
Qu quşu kimi zərif olan bu incə məxluq heysiz halda: 
—Buyurun, — dedi, amma qısa olsun. 
—Vitse-admiral Aslanbəyovun milliyyəti məni maraqlandırır, başqa heç 
nə... 
—Bilmirəm, — deyib təəccüblə üzümə baxdı. — Necə məgər, rus deyil? 
Siz hardansınız? 
—Bakıdanam, — dedim. — Zənnimcə, rus deyil. 
—Deyilənə görə, bakılı da deyil. Onun erməni olduğunu deyənlər də var. 
Əgər sizi maraqlandırırsa, bir azdan bizim otağa gələrsiniz. Otaqda aydınlaşdırarıq. 
Gərək ki, onun sənədləri saxlanılır... 
Həmin gün əsas fond bağlı oldu. Yelena ilə səhər görüşmək üçün 
vədələşdik. Əsas fondun bu gün bağlı olmağı onu da narahat etmişdi. Ona görə də 
mənə belə bir məsləhət verdi: 
—Vaxtınız varsa, bu gün «Sevastopol şəhər panoramı»na da baş çəkin. 
Admiral Aslanbəyov haqqında orada da məlumat olmalıdır. 
...Panoram-muzeydə məni pis qarşılamadılar. Amma gəlişimin məqsədini 
biləndə dodaq büzdülər. Dedilər ki, admiral azərbaycanlı ola bilməz, o illərdə 
sizinkilərdən orduya, donanmaya götürmürdülər. 
— Niyə götürməyiblər? — dedim, götürüblər. Bu müharibədə (1853—
1856-cı illər) hər birində beş yüz nəfər döyüşçüsü olan Azərbaycan süvari alayları 
və ayrıca Qarabağ süvari alayı vuruşurdu. Məhz rus hərb tarixçiləri yazırlar ki, 
Rusiyanın Qafqaz cəbhəsində əldə etdiyi qələbələrdə Azərbaycan süvariləri 
xüsusilə fərqlənirdi. Bu qələbə Krım uğrunda gedən döyüşlərdə vəziyyəti bir qədər 
yüngülləşdirdi. Bu müharibədə üç yüz əllidən çox azərbaycanlı zabit və əsgər təltif 
olunmuşdu. Vuruşanların da əksəriyyəti bəy, xan və ağa nəslindən olan oğullar idi. 
Təəssüf ki, burada admiral Aslanbəyov haqqında heç bir sənəd tapılmadı. 
Amma muzey işçilərinin göstərdiyi ədəbiyyatdan öyrənə bildim ki, 1855-ci ildə 
Sevastopolda güclü döyüşlər zamanı admiral Naximov ağır yaralanıb. 
Mərkəzi kitabxanaya gedib, admiral Naximovla bağlı kitabların hamısını 
sifariş verdim. Yazıçı Yuri Davıdovun «Naximov» sənədli povestində admiral 
haqqında belə bir epizoda rast gəldim: «Konsilium müəyyən etdi ki, Naximovun 
vəziyyəti ümidsizdir. Həkimlər onun bundan sonra yaşamasına inanmırlar. Ölüm 
yatağında Naximovun əzabı qırx saat çəkdi. Qırx saat tamam olanda canvermə 
başladı. Həmin anlar şahid kapitan-leytenant Aslanbəyovun gündəliyində dəqiq 
yazılıb: 
«İyunun 30-da saat on birə yaxın onun nəfəs alması daha da kücləndi. 
Otaqda sakitlik hökm sürürdü, həkimlər mübahisəni kəsdilər və otaqdakılar 
22 
 
çarpayıya yaxınlaşdılar. Sokolov ucadan və çox aydın şəkildə dedi: «Budur, ölüm 
yaxınlaşır...» 
Müəyyən an ötdükdən sonra Voyevodskinin sualına Sokolov bərkdən 
«keçindi» cavabını verdi. Hamı saata baxdı, saat on bir on dəqiqə idi». 
Sonra yazıçı Yuri Davıdov izah edir ki, admiral Naximovun ən yaxın adamı 
kimi kapitan-leytenant Aslanbəyovun qeydlərində heç bir fantaziya yoxdur. Məhz 
ona görə də admiral Naximovdan yazan bütün rus tədqiqatçıları—akademik Y. V. 
Tarle, məşhur hərbi cərrah və həmin müharibənin iştirakçısı N. Piroqov və 
başqaları Aslanbəyovun qeydlərinə əsaslanırlar. 
Sonralar «Naximovun bioqrafiyası» adlı əsərin müəllifi Aslanbəyov yazır 
ki, admiral Kornilovun həlak olmasını eşidən Naximov ona son borcunu verməyə 
getdi. Mən içəri girəndə Naximov ağlaya-ağlaya artıq ölmüş dostu Kornilovu 
öpürdü. 
Sabahkı günü həyəcanla gözləməyə başladım. 
Uzun bir dəhlizdən keçib, həyətə çıxdıq. Dolama pilləkənlərlə aşağı düşüb 
qapısına «İnqilaba qədərki mühafizə otağı» sözləri yazılmış qapını açdıq. Yelena 
hər şeyi ağ saçlı qadına təfsilatı ilə danışdı. Onun üzünə donuq bir ifadə çökdü. 
Əlindəki qələmi oynada-oynada təəccüb və kinayə ilə məni ötəri süzdü. Dodaqaltı 
nəsə mızıldanıb yerində qurcalandı. Qadının əhvalının pozulduğunu duyan Yelena 
öz işi üçün xahiş   edən   adamlar sayağı: «Rica edirəm, həm öz adımdan, həm də 
uzaq yol gəlmiş bu yoldaşın xatirinə etiraz etməyəsiniz. Görünür çox lazımdır...» 
Yerindən durmaq istəməyən müdir ağır-ağır başını qaldırıb rişxəndlə: 
—Bunun üçün Bakıdan buraya gəlmisiniz? — Xeyli duruxub: — Axı, 
Aslambəyov erməni admiralıdır. Sizin axtarışınız, məncə, mənasızdır. 
—Ola bilməz, — dedim, əvvəla ona görə ki, admiralın familiyası 
Aslambəyov deyil, Aslanbəyov ola bilər. İkincisi də, əgər erməni olsaydı, 
Aslanyan olardı. 
—Siz bunları hansı mənbədən və nəyə əsaslanıb deyirsiniz? 
—O illərdə heç bir erməni familiyasında «bəy» sözü ola bilməzdi. «Bəy», 
«xan» və «ağa» titulları ancaq müsəlman xalqlarına məxsusdur. Ermənilərin isə 
bircə titulu olub, — «məlik», o da sonradan. 
Fondun müdiri nə Yelenaya, nə də mənə bir söz demədən durub sol tərəfə 
buruldu, sonu görünməyən rəflər arasında yoxa çıxdı. Yelena əyilib arxasınca 
baxdı. Əlini dodaqlarının üstünə qoyub astadan yeniyetmə qızlara məxsus 
şıltaqlıqla: 
—Dənizçilər demişkən, sükanı belə də tutun, hələlik biz onu məğlub 
eləmişik. Bircə Allah eləsin, familiya məsələsi siz deyən kimi olsun. 
Təxminən on-on beş dəqiqədən sonra əlində qədim boz bir qovluq geri 
qayıdan mühafizəçi yerində oturub, bizi heç görmürmüş kimi özü vərəqləməyə 
başladı. Dərin, sükutlu bu yarımzirzəmi otaqda arabir açılan vərəqin səsi mənim 
intizarımı daha da artırırdı. 
23 
 
Handan-hana: 
—Baxaq görək. - dedi, — sizin sözlərinizdə həqiqət varmı? Şəxsən mən 
şübhə edirəm ki, belə bir görkəmli admiral müsəlman ola... 
Mən daha dözə bilmədim. Düzü, qorxurdum, özü baxıb, sonra da götürüb 
geri aparsın və desin ki, sizin dediklərinizdən əsər-əlamət yoxdur. Ayağa durdum. 
Əlimi cibimə salıb, pasportumu və vəsiqəmi çıxardıb stolun üstünə qoydum. 
—Buyurun, — dedim, — mən bu iki sənədimi sizə etibar edirəm. Siz də 
əvəzində qovluğu verin, özüm baxım. 
Hiss elədim ki, mənim bu səbirsizliyim Yelenanın da xoşuna gəlmədi. O, 
narahatlıqla: 
—Axı, belə olmaz... 
Müdir də dözə bilməyib bir az əsəbi: 
—Nə deyirəm, buyurun, — deyib, — qovluğu mənə verdi. 
Admiralın şəxsi işinə baxır və gözlərimə inanmıram. İlahi, bu qədər 
saxtakarlıq etmək olarmı? Nəfəsim təngiyir, həyəcandan şəxsi iş əlimdə əsir. Dözə 
bilməyib sevincimi onlara da bildirmək istəyirəm. 
—İcazə verin, sizin üçün admiralın ad-familiyasını oxuyum. 
Müdir dinmir. Amma Yelena, mənim qələbəmi, sevincimi duyan Yelena: 
—Buyurun, oxuyun, — deyə şən səslə cavab verir. 
Oxuyuram: 
—Aslanbəyov İbrahimbəy Allahverdi bəy oğlu. Əsli belədir. Lakin qara 
tuşla bu ad-familiyanın üstündən xətt çəkilib, düzəliş edilib: Aslambeqov Avramiy 
Boqdanoviç, 1822-ci ildə Bakıda anadan olub. Əsl-nəcabəti isə ağalıqdır 
(zadəgan). Dini müsəlmandır, sonuncu iki sözün üstündən də xətt çəkilib, əvəzində 
«pravoslavnıy» yazılıb. Əgər mümkünsə, icazənizlə admiralın şəxsi işindən 
qeydlərimi götürüm... 
Yelena sevinclə: 
—Əlbəttə, olar, buyurun, əyləşib qeydlərinizi edin, mənə isə icazə verin 
mürəxxəs olum. 
Mənim səmimi təşəkkürümü məmnuniyyətlə qəbul edən Yelena gedən kimi 
müdir sərt səslə bildirir: 
—Yoldaş, qeydlər götürmək olar, amma nadir fondda saxlanan şəxsi işin 
foto-surətini çıxartmağa icazə verilmir. 
—Çox sağ olun, — dedim, — mənə bu qeydlər də bəs eləyər. 
—Belə bir qadağanın olmamasını mən çoxdan bilirdim. Lakin bu dar 
macalda mübahisəyə girişməyi artıq hesab etdim. Bir də ki, bu, mənə heç lazım 
deyildi. Başlıcası o idi ki, mən həmyerlim haqqında, ilk azərbaycanlı vitse-admiral 
barədə nadir tapıntı ilə üzləşmişdim. Bu sevinc mənə bəs idi. 
 
 
 
24 
 
MƏNBƏLƏRDƏN GƏLƏN  SƏSLƏR 
«Bakı limanı » getdikcə yararlı hala salınırdı... Gəmi heyətinin əksəriyyəti 
bakılılardan olurdu. Gəmiçiliyin inkişafı bakılıların çoxunu dənizlə həmişəlik 
bağlayırdı. O illərdə şəhərdə çox nadir ailələrə rast gəlmək olardı ki, dənizçi 
olmasın. Gəmilərdə qara fəhlə işləyən də çox idi. 1820-ci illərdə Bakı sularında 
artıq altmışa qədər yelkənli gəmi üzürdü». 
Qılman ĠLKĠN,  
                               yazıçı.  
Azərbaycan Hərbi Dəniz Donanması tarixində ilk admiralımız Dərgahqulu 
bəyin oğlu Birinci Mirzə Məhəmmədxan olmuşdur. Təəssüf ki, hələlik onun 
fotoşəklini əldə etmək və ömür yolunu tam öyrənmək mümkün olmamışdır. Lakin 
hərbi dənizçilik tariximizin səhifələrində Mirzə Məhəmmədxanın fəaliyyəti barədə 
az da olsa məlumat var. 
İyirmi yaşında Bakı xanlığına hakim olan Mirzə Məhəmmədxan atası 
Dərgahqulu bəydən sonra bərbad hala düşmüş iqtisadiyyatı qaydaya salmaqla 
yanaşı, Xəzərdə gəmiçiliyin inkişafına xüsusi qayğı göstərirdi. İlk dəfə Bakı 
limanında gəmiçiliyin inkişafına da o başlamışdır. Bu məqsədlə Avropada 
gəmiqayırma təcrübəsini öyrənmək üçün səfərə də çıxmışdı. Sevimli yazıçımız 
Qılman İlkinin «Bakı və bakılılar» sənədli əsərindəki bir epizod tarixi fakt kimi 
qiymətlidir. 
«Bir gün Mirzə Məhəmməd oğlu Məlik Məhəmmədi yanına çağırıb dedi: 
— Qulaq as, Məlik Məhəmməd, gör nə deyirəm. Biz dəniz sahilində 
oturmuşuq, ancaq öz gəmilərimiz yoxdur. Balıqçı gəmiləri ilə iş aşmaz.   Bizə elə 
gəmi lazımdır ki, üstümüzə düşmən gələndə onun qabağına çıxa bilək. 
Atasının sözlərindən heç bir şey başa düşməyən Məlik Məhəmməd 
gözlərini döyə-döyə ona baxırdı. 
— Bunun üçün mən Avropaya getməliyəm, — deyib. Mirzə Məhəmmədxan 
dərindən nəfəs aldı. — Yaxşı gəmiləri ancaq oralarda düzəldirlər. 
Bəs burda kim qalacaq? — Məlik Məhəmməd təəccüblə soruşdu. 
Necə yəni kim qalacaq? Sən! 
Məlik Məhəmməd bəzi işlərə qarışaraq, atasına kömək edirdisə də özünə 
qarşı bu cür etibarı heç gözləmirdi. 
Həmin illərdə Bakıda olmuş səyyah Lerx yazırdı ki, Bakı xanı admiral 
Mirzə Məhəmməd xan tez-tez Langertə gedərək, orada gəmi inşasına rəhbərlik 
edirdi». 
Ötən əsrin əvvəllərinə məxsus başqa bir    mənbə də mövcuddur. 1804—
1806-cı illərdə   Azərbaycana işğalçılıq məqsədilə gələn rus qoşunlarının burnunu 
Xəzərdəki hərbi dənizçilərimiz ustalıqla ovmuşdular.  İran tarixçisi Nəsir Nəcimi 
yazır ki, Abbas Mirzənin cəsarətli   sərkərdəsi, Bakının igid komandiri (əslində 
valisi) Hüseynqulu xan toplardan birini rus gəmilərindən azacıq aralı olan yerə 
25 
 
çəkib, heyrətləndirici cəldlik və fədakarlıq göstərərək düşmənin bir neçə gəmisini 
top mərmisiylə dənizə qərq etmişdi. 
Şübhəsiz ki, on yeddi yaşlı İbrahim bəy Aslanbəyovun Peterburqda Hərbi 
Dəniz Korpusunu bitirməsidə ilk admiralımız Mirzə Məhəmmədin arzu və istəyi 
ilə bağlı olmuşdur. Bakıxanovların ailə şəcərəsində Allahverdi bəy adlı bir şəxs 
vardı. Bəlkə İbrahim bəy Aslanbəyov həmin Allahverdi bəyin oğludur? Təəssüf ki, 
yüz yetmiş üç illik zaman məsafəsində bunu dəqiqləşdirmək mümkün olmadı. 
Ancaq xatırlatmaq istədik ki, o vaxtlar aşağı təbəqəyə məxsus ailənin on  üç yaşlı 
oğlu Rusiyada oxumaq imkanına malik ola bilməzdi. Demək, ilk vitse-admiralımız 
İbrahim bəy Aslanbəyov Bakı xanlarının nəslinə mənsubdur. Şəxsi işində zadəgan 
nəslinə mənsub olması barədə qeyd də bunu sübut edir. 
Adətən ensiklopediyaya düşən hər hansı görkəmli fərdin, şəxsiyyətin harada 
doğulduğu, hansı millətin oğlu olduğu yazılır. Nə məşhur naşir   İ. D. Sıtinin 1911-
ci ildə nəşr olunmuş çoxcildli «hərbi ensiklopediya»sında, nə də sovet dövründə 
çıxan hərbi dəniz ensiklopediyalarının heç birində admiral Aslanbəyov haqda bu 
cür məlumatlar yoxdur. Görünür, Rusiyanın hərbi-dəniz donanması 
tədqiqatçılarına belə görkəmli bir sərkərdəni özününküləşdirmək sərfəli olub. Niyə 
də olmayaydı?!. Axı, vitse-admiral Aslanbəyov həm də hərbi donanma tarixində 
görkəmli alim kimi tanınıb! 
 
Admiralın ömür yolu 
Bəzi mənbələrdə, xüsusilə sovet dövründə nəşr olunan əsərlərdə 
Aslanbəyovun təvəllüdü 1820-ci il göstərilir. Fikrimizcə, bu da səhvdir. Çünki 
1917-ci il inqilabından əvvəl nəşr olunan mənbələrdə admiral İbrahimbəy 
Allahverdi oğlu Aslanbəyovun 1822-ci il sentyabrın 10-da Bakıda anadan olduğu 
göstərilir. Üç il Peterburqdakı dənizçilik məktəbində təhsil alan İbrahim bəy oranı 
1837-ci ildə (adı «Qırmızı lövhə»yə yazılmaqla) bitirmişdir. Baltik dənizində 
«Aleksandr Nevski» və «Prozerqin» hərbi freqatlarında üzən miçman Aslanbəyov 
iki il «İmperator I Pyotr» sürətli hərbi gəmisində Daqerord yaxınlığında keçirilən 
təlimlərdə iştirak etmişdir. 
1842-ci ildə dənizçilik məktəbi zabitləri sinfini bitirən İbrahimbəy Qara 
Dəniz Donanmasının hərbi nəzarət gəmilərində üzmüş, Qara dənizin Şərq 
sahillərində baş verən toqquşmalarda iştirak etmişdir. 
«Elbrus» hərbi gəmisinə komandirlik edən leytenant Aslanbəyov 1854-cü 
ildə düşmənin ticarət gəmilərini darmadağın etmək üçün dörd dəfə (30 iyun, 7 iyul, 
3 və 6 avqust tarixlərində) dənizə çıxmış, avqust ayında isə desant gəmisinin 
döyüşən batareyasına komandirlik etmişdir. Bu xidmətinə görə ona kapitan-
leytenant rütbəsi verilmişdir. Həmin il sentyabrın 13-dən müharibənin axırına kimi 
Sevastopol qarnizonunda olmuş, avqustun 27-də sonuncu hücumu dəf edərkən 
kontuziya almışdır. Şərq müharibəsindən sonra Nikolayev limanında 36-cı 
donanma ekipajına komandirlik etmişdir. 
26 
 
Aslanbəyov 1860—1861-ci illərdə «Sokol» pərli korvet gəmisinin 
komandiri kimi Aralıq dənizində üzmüş və həmin gəmini Kronştadta gətirmişdir. 
1863-cü ildə həmin korvetlə Nikolayev şəhərinə qayıdan İbrahim bəy iki ildən 
sonra «Retvizan» gəmisinə komandir təyin edilmişdir. Bir müddət məşhur vitse-
admiral Butakovun zirehli eskadriliya qərargah rəisi olmuşdur. 
Aslanbəyov 1869-1872-ci illərdə dəfələrlə müxtəlif ümumdövlət 
əhəmiyyətli məsələləri öyrənmək üçün toplanmış komitələrə sədr təyin edilmişdir. 
Estoniyaya ezam olunan İbrahim bəy gəmiçilik məktəblərinin yaradılması və 
ticarət gəmilərinin düzəldilməsi üçün yaranan komitənin üzvü olmuşdur. 
1878-ci il yanvarın 1-də kontr-admiral rütbəsi veriləndə İbrahim bəy 
Aslanbəyov səkkizinci donanma ekipajının rəisi idi. 
Onun tərcümeyi-halı həm admiral kimi, həm də hərbi dəniz tarixçisi kimi 
çox zəngindir. Əgər başqa hərbçinin ömür yolu ilə müqayisə etməli olsaq, ancaq 
general Əliağa Şıxlınskinin artilleriya tarixindəki xidmətləri ona bərabər ola bilər. 
Ona görə ki, azərbaycanlı generallardan hərb elmi ilə məşğul olan ancaq Əliağa 
Şıxlinski idi. Fərq bircə ondan ibarətdir ki, Əliağa Şıxlinskinin elmi və hərbi 
fəaliyyəti Azərbaycanla daha çox bağlı olmuşdur. Admiral Aslanbəyovun elmi 
tədqiqatları isə rus hərb elmində geniş istifadə olunsa da, bu günə qədər bizə gəlib 
çatmamışdır. Daha doğrusu, özümüzdə nə tədqiqat olmuşdur, nə də təbliğat... 
1872-ci ildə I Pyotrun anadan olmasının iki yüz illiyi böyük bayram şənliyi 
kimi keçirilirdi. Bu münasibətlə ümumrus texniki sərgisində iştirak etmək və 
imperatorun kiçik avarlı gəmi dəstəsinə Moskvaya kimi rəhbərlik etmək 
həmyerlimiz Aslanbəyova etibar olunmuşdu. 
1879—1882-ci illərdə İbrahim bəy gəmi heyətilə dövri-aləm səyahətinə 
çıxmışdı. O, sakit okeanda dəmir zirehli hərb və buxar yelkənli iti gedən 
gəmilərdən ibarət hərbi heyətə («Minin», «Knyaz Pojarski», «Hersoq 
Edinburqski», «Asiya» və «Afrika») rəhbərlik etmişdir. Aslanbəyov okeanda 
sürətlə hərəkət edən kreyserlərin və «uçan eskadrilya»nın orduda tətbiq 
edilməsinin təşəbbüskarıdır. O, məşhur admiral A. A. Popovun xahişi ilə sonuncu 
layihədə nəzərə almaq məqsədilə tələb və qüsurlarını, siyahısını tərtib etmişdir. 
Admiral İbrahim bəy Aslanbəyov Sakit Okean adalarında üzmüş, hətta 
Polineziyanın xırda adalarını da dolaşmışdır. Onun şəxsi işində saxlanan rəy və 
xatirələrdən, xüsusilə dənizçiliyə aid inqilabdan əvvəlki ədəbiyyatdan məlum olur 
ki, Aslanbəyov öz heyəti və ümumiyyətlə, tabeliyində olanlar arasında yüksək 
hörmət qazanmışdır. İllərin soldurduğu sənəddə ad-familini oxuya bilmədiyimiz 
bir kontr-admiral yazır ki, rus adını yüksək tutan Aslanbəyov xarici ölkələrdə də 
yaxşı tanınırdı. O, gəmi heyətində ruh yüksəkliyi yaratmağı məharətlə bacarırdı: 
hətta kiçik rütbəlilərin də şəxsi təşəbbüsünü həmişə qiymətləndirirdi. 
Açıqürəkliliyi və qətiyyəti ilə fərqlənirdi. Aslanbəyovun gəmi ilə səfərləri 
haqqında çoxlu lətifələr, eləcə də özünün danışdığı məzəli Şərq əhvalatları hələ də 
məşhurdur. Bu onun məşhur şəxsiyyət kimi nə qədər sevildiyini bir daha göstərir.  
27 
 
1884-cü ildə kontr-admiral İbrahim bəy Aslanbəyov Baltik donanmasının 
kiçik flaqmanı təyin olunur. Üç il sonra — 1887-ci il sentyabrın 22-də hərbi-dəniz 
donanmasındakı misilsiz xidmətlərinə görə ona vitse-admiral rütbəsi verilir. Bu ali 
rütbədən sonra Baltik donanması üzrə flaqman vəzifəsinə təyin olunan Aslanbəyov 
1901-ci il dekabrın 7-də Peterburqda vəfat edir. 
O, həmyerlimiz, böyük alim Mirzə Kazım bəylə dost olmuş, dahi rus 
yazıçısı Lev Tolstoy isə onu axtarıb tapmış, admiral Naximovun həlak olma 
səhnəsini ona danışmasını xahiş etmişdir. Lev Tolstoy məşhur «Sevastopol 
hekayələri»ni yazarkən admiral Aslanbəyovun xatirələrindən bəhrələnmişdir. 
Ömrünün əlli ildən çoxunu hərbi dəniz donanmasında nümunəvi xidmətdə 
keçirən admiral İbrahim bəy Aslanbəyov Rusiyanın və xarici ölkələrin yüksək 
ordenləri ilə təltif olunmuşdur. Həmyerlimizin xidmətləri Serbiyanın «Takova» 
(1879), Rusiyanın «Müqəddəs Vladimir» (1854), birinci dərəcəli «Müqəddəs 
Stanislav» (1881), birinci dərəcəli «Müqəddəs Anna» (1883), «Ağ qartal» (1888), 
Yaponiyanın «Günəşin doğması» (1882), Havay dövlətinin ikinci dərəcəli 
«Kalakua» (1882) ordenlərinə layiq görülmüşdür. 
1881-ci ildə imperator III Aleksandrın tacqoyma mərasimində iştirak edən 
admiral Aslanbəyova hədiyyə olaraq qılınc verilmiş və birillik məvacibi həcmində 
pul mükafatı ayrılmışdır. 
Hələ sağlığında — 1882-ci ildə Saxalində bir yarımada, Oxot dənizində isə 
bir körfəz Aslanbəyovun adı ilə adlandırılmışdır. 
Boris Maslennikovun 1986-cı ildə nəşr olunmuş «Dəniz xəritəsi nəql edir» 
kitabının 28-ci və 253-cü səhifələrində həmyerlimiz haqqında verilmiş qısa 
bioqrafik göstərici çox böyük əhəmiyyət kəsb edir. Əsaslı mənbələrdən topladığı 
faktları müəllif ilk dəfə oxucuya təqdim edir; 
«Aslanbəyov yarımadası. Oxot dənizi, Saxalin adası, 1882-ci ildə ekipaj 
kliper təsvir edilib. Sakit okean komandanı, eskadrilya kontr-admiralı İbrahim bəy 
Allahverdi bəy oğlu Aslanbəyovun soyadı ilə adlandırılıb. Soyadları xəritə 
üzərində hərf səhfilə yazılıb. 
Aslanbəyov körfəzi. Oxot dənizi, Saxalin adası, 1882-ci ildə kəşf edilib və 
xəritəyə ekipaj, kliper «Plastun» kimi yazılıb. Elə həmin vaxtda da İ. A. 
Aslanbəyov soyadı ilə adlandırılıb. 
Aslanbəyov Ġbrahim bəy Allahverdi bəy oğlu (1822—1900). Dəniz 
korpusu məktəbini bitirib. 1837—42-ci illərdə Baltik dənizində üzüb. 1842—61-ci 
illərdə Qara dəniz donanmasında «Selafanl», «Varşava» gəmilərində, 
«Femistokol» briqində və başqalarında qulluq edib. 1865—68-ci illərdə 
«Retvizan» gəmisinin komandiri, 1879—82-ci illərdə Sakit okean eskadrilyasının 
komandiri olub. 1887-ci ildə vitse-admiral rütbəsi alıb». 
 
 
 
28 
 
Qəribə və xoĢ bir təsadüf 
Doxsan üçüncü ilin sentyabr ayında Qax rayonuna ezamiyyətə getmişdim. 
Marsan kəndində Eldar Hacı oğlu Məmmədov soyadlı bir cavanla tanış oldum. İşi, 
sənəti ilə maraqlandım. 
—Mühəndisəm, — dedi, on dörd ildir ki, Saxalində neft çıxarıram, indi 
məzuniyyətə gəlmişəm. 
—Təsadüfən orada «Admiral Aslanbəyov» adasına rast gəlməmisən? 
—Elə mən o adada yaşayır və işləyirəm, — dedi. 
—Nə yaxşı təsadüfdür, azərbaycanlı admiralın adını daşıyan adada 
həmyerlisi yaşayır və işləyir. 
—Admiral Aslanbəyov məgər azərbaycanlıdır? Siz bunu dəqiq bilirsiniz? 
—Bəli, — dedim, — o, xalqımızın ilk admiralıdır. 
—Bu barədə bizim ada sakinləri arasında, qeyri millətlərlə tez-tez 
mübahisəmiz olur. Familiya oxşarlığına əsaslanıb mən və həmyerlilərim «admiral 
bizim xalqın oğludur» deyiriksə də, əlimizdə heç bir əsas yoxdur. Bilmirik nə vaxt 
yaşayıb, nə vaxt ölüb... Bir-iki dəfə məzuniyyətə gələndə rayonumuzun tanınmış 
ziyalılarından bu barədə soruşdum. Hamısı dedi ki, bizim elə bir admiralımız 
yoxdur. 
Mən sevinclə: 
—Var, — dedim, — Eldar, Saxalinə qayıdanda yolunu Bakıdan sal, 
görüşək, sənə admiralın fotoşəkillərini və bioqrafiyasını verim. Aslanbəyovun 
bizim xalqın oğlu olması haqqında əlində əsas dəlil olsun. 
Məndən də artıq sevinən Eldar: 
—Çox sağ ol, — dedi, — mən də admiral Aslanbəyov haqqında qəsəbə 
kinoteatrında bir guşə düzəldəcəyəm. 
 
Admiral həm də alimdir 
Admiral İbrahim bəy Aslanbəyovdan yazan rus tədqiqatçıları onun 
haqqında «Admiral Naximovun bioqrafı kimi daha çox məşhurdur» sözlərini 
iftixarla qeyd edirlər. Təsadüfi deyil ki, İbrahim bəyin «Naximovun bioqrafiyası» 
adlı oçerki ayrıca kitab kimi bir neçə dəfə nəşr olunmuşdur. 
Admiral Aslanbəyovun elmi-publisistik əsərləri isə ayrıca tədqiqata 
layiqdir. Hərbi-dəniz donanmasının ötən əsr tarixini araşdıran tədqiqatçıların 
əksəriyyəti onun əsərlərindən mənbə kimi bu gün də istifadə edirlər. Heç təsadüfi 
deyil ki, 1889-cu ildə Sankt-Peterburqda «Vitse-admiral Aslanbəyovun yarıməsrlik 
yubileyi» adlı kitab da nəşr olunmuşdur. V. Fridriksin «Kontr-admiral 
Aslanbəyovun bayrağı altında üzən «Afrika» kreyseri» adlı kitabı isə hələ 1880-ci 
ildə yenə Sankt-Peterburqda işıq üzü görmüşdür. Q. İ. Syominin «Sevastopol» 
tarixi oçerkləri kitabında (1955-ci il) isə admiral Aslanbəyovun gündəliyindən 
geniş istifadə olunmuşdur. 
29 
 
Knyaz-admiral Baryatinski isə həmyerlimiz haqqında yazdığı xatirələrində 
qeyd edir ki, Şərq və Qafqaz lətifələrini o qədər maraqla danışardı ki, müsahibi 
qəşş edənə qədər gülərdi. Bu lətifələr indi də dənizçilərin dillərində gəzir. 
Ötən əsrin altmışıncı illərindən başlayaraq admiral Aslanbəyovun 
«Morskoy sbornik» jurnalında silsilə elmi-publisistik məqalələri dərc olunmuşdur: 
«Sokol» üçdorlu hərb gəmisinin Aralıq dənizindən Kronştadta səfəri» (1861), 
«Admiral Naximov» (bioqrafik oçerk, 1868), «Admiral A. S. Qreyq» (1873), 
«Admiral A. İ. Panfilov» (1874), «Dəniz akademiyasının 50 illiyinin bayram 
edilməsi münasibətilə nitqi» (1877), «Kontr-admiral Aslanbəyovun səfərləri 
haqqında məlumatlar» (1881) və başqa məqalələrindən tədqiqatçılar bu gün də 
bəhrələnirlər. 
Şübhəsiz, admiral İbrahim bəy Aslanbəyov Rusiyada yaşayıb-işləməsəydi, 
belə ali rütbəyə çata bilməzdi. Yüz altmış üç ildən sonra onun bizim üçün qaranlıq 
qalan ömür yoluna, hərbi fəaliyyətinə az da olsa işıq sala bildik. Bu isə son dərəcə 
vacibdir. Yoxsa, qeyri millətlər, xüsusilə naxələf qonşularımız bizim unutduğumuz 
məşhur oğullarımızı özününküləşdirir, üstəlik də: «sizin tarixiniz kasıb olub, 
görkəmli oğullarınız yoxdur», — deməklə xalqımızı təhqir edirlər. 
...Hərbi-Donanma tariximiz onsuz da kasıbdır. Bu sahədə fəaliyyət göstərən 
oğullarımız az qala barmaqla sayılacaq qədərdir: Kontr-admiral Cəlil Cavadov 
(1916—1980) və vitse-admiral Həmid Qasımbəyov (1923-cü il) Vəssalam! 
Nə yaxşı ki, bu boşluğu müəyyən qədər də olsa dolduracaq İbrahim bəy 
Aslanbəyov kimi admiralımızı gec də olsa tapa bilmişik... 
 
ĠLK MĠLLĠ ORDU GENERALIMIZ 
1917-ci il noyabrın on beşində mən  
Qafqaza gəldim. Öz xalqımın baş verə  
biləcək xarici təzyiqlərdən və daxili 
qarışıqlıqlardan qorunmasına xidmət  
etmək arzusu ilə Azərbaycan korpusu  
təşkil etməyi lazım bilib, Tiflisdə  
öz qərargahımı düzəltməyə başladım. 
Əliağa   ġIXLĠNSKĠ,  
Tam   artilleriya   generalı. 
—Hər ağacın öz kölgəsi var, hər millətin də ordusu olmalıdır. Süleyman 
bəy, indiki vəziyyət bunu daha çox tələb edir. Biz ordu yaratmasaq, milləti qırğına 
verə bilərik. Hadisələrin belə sürətli inkişafı göstərir ki, ordusu, top-tüfəngi olan bir 
xalq, digərini məhv edə bilər. Bu saat bizim vəziyyət elədir ki, düşmən həm 
içimizdədir, həm də qonşuluğumuzda. Yüz il arxalandığımız rus imperiyası 
axırımızı gətirib bura çıxartdı. 
—Əliağa, Səməd bəy hardadır, niyə üzə çıxmır? Ordu təşkil etməyə, xalqın 
müdafiə qüdrətini möhkəmləndirməyə yaxşı imkan yaranıb. 
30 
 
—Vladiqafqazdadır. Bu günlərdə gəlmişdi, Tiflisdəki milli müsəlman 
şurasında lazım olan adamlarla görüşdük. Yenə qayıtdı  Vladiqafqaza.     Ailəsini      
köçürüb Bakıya gətirməyə getdi. 
Biz bir məsələni də çox tez həll etməliyik. Vaxtilə «dikiy diviziya»da və 
hazırda imperiya ərazisində xidmətdə olan zabitlərin hamısını çağırmalıyıq. 
Xarkovdan polkovnik İbrahim ağa Usubovu, Murmanskdan general Mirkazımbəy 
Talışxanovu, Nijeqorod alaylarından şahzadə Əmir Kazım Qacarı, polkovnik 
Əmənulla xan Qacarı, Seyfulla Qacarı, general Firidun bəy Vəzirovu. Xüsusilə 
beşinci və yeddinci Qafqaz nişançı diviziyalarında bizim həmyerlilər daha çoxdur. 
Onların hamısını çağırmaq lazımdır. Silah tutan oğul Vətənin dar günündə gərək 
olmayacaqsa, əmin-amanlıq dövründə heç lazım deyil. Sən bilirsən general 
Əlyarbəy Haşımbəyov indi harada qulluq edir? 
—Qafqaz araba-karvan briqadasında. Ünvanı məndə var, tel vuraram. 
— Bu işi tez eləmək lazımdır. Zabitlərdən birinə tapşırsan daha səlah olar. 
Sənin işin çox olur, çatdıra bilməzsən. Polkovnik Şirinbəy Kəsəmənliyə, bir də 
qardaşım uşaqları Cavad bəyə və Rüstəm bəyə özüm xəbər eləmişəm. Onlar 
çoxdan milli orduda qulluq eləmək arzusundadırlar. Gələcəklər. Dayan, qardaş, bir 
nəfəri də xatırladım. Mayor Davud bəy Yadigarov indi harda xidmətdədir, 
bilmirsən? 
—Yox, çoxdandı onunla əlaqəm yoxdu. 
—Onu mən öyrənərəm, əmisi İsrafil bəy Tiflisdə mənim qaynım Bahadır 
bəylə qonşudur. 
—Əliağa, mənim Zaqafqaziya seymi deyilən dövlət hakimiyyətinə heç bir 
ümidim yoxdur. Gürcüləri deyə bilmərəm, məncə, ermənilər bu təşkilata daxil 
olmaqla vaxt qazanırlar və güc toplayırlar. 
—Aydın məsələdir, ermənilərin bu bicliyini hamı başa düşüb. Lori 
dərəsindəki gürcülərlə davadan əllərinə bir parça torpaq keçirə bilmədilər, rüsvay 
oldular. İndi bizimlə torpaq iddiasına başlayacaqlar. 
Sənin xəbərin var ki, daşnak generalı Foma Nazarbəyov Tiflisdə erməni 
korpusu təşkil edir. Bu yandan da Andranik, Nijde, Dro əməlli-başlı milli erməni 
diviziyaları yaradıblar. Mənə belə gəlir ki, mənim Tiflisdə təşkil etdiyim korpusla 
sənin burda, Gəncədə yaratdığın alayı birləşdirməliyik. Çünki ayrılıqda biz heç 
nəyik. Gəncənin yarısı erməni əhalisidir. Sabah ayağa qalxsalar, tək sənin alayınla 
onların qarşısını ala bilmərik. Bizim korpusu da Gəncəyə köçürmək lazımdır. 
—Bilirsən, Əliağa, xeyli vaxtdır Gəncədəyəm, öyrənmişəm. Gəncə və 
Çaykənd ermənilərinin İrəvan daşnakları ilə çox yaxın əlaqələri var. Deyilənə görə, 
onlar Gəncənin müsəlman əhalisini qırmaq üçün əməlli-başlı silahlanıblar. İrəvan 
daşnaklarının işarəsini gözləyirlər. 
Əliağa dayandı. Fikir və düşüncə ilə dostu Süleyman bəyin üzünə baxa-
baxa qaldı. Sağ əlini qaldırıb yoğun gövdəli çinara söykəndi. 
31 
 
—Qardaş, — dedi, — bizim əsas çətinliyimiz odur ki, əsgər və zabitlərimiz 
üçün nə silah var, nə cəbbəxana, nə də əməlli-başlı paltar və ayaqqabı. İmperiya 
ordusu bizim ərazilərdən çəkilib gedəndə hamısını özü ilə aparıb. Bir müsəlman 
bəndəsi qabağa durub bunları ruslardan almayıb. Amma erməni daşnakları, gürcü 
zadəganları, menşevikləri onların ərazilərini tərk edən rus qoşunlarından hər bir 
silahı, hətta kazarmaları  belə təhvil alıb, öz əsgərlərini yerləşdiriblar. 
—Bu barədə bizim alayın vəziyyəti pis deyil, Əliağa. Burda mənim yaxın 
bir dostum var, imkanlı və karagələn adamdır. Məmmədbağır ağa Şeyxzamanov 
cənablarını deyirəm. Yer və ərzaq məsələsində bizim alaya yaxından, cani—dillə 
kömək edir. Hərbiyyə məktəbinin hələlik azsaylı müdavimlə açılmasına da maddi 
kömək edəcəyinə söz verib. Məmmədbağır ağa əsl nəcabəti ilə tanınan bir zatdır, 
milli parlamanın da üzvüdür. 
—Hər kimdirsə ol zatdan möhkəm yapışmaq lazımdır, — dedi Əliağa. — 
Tiflisdə də belə bir dindaşımız var. Tanımamış olmazsan, Həmzət bəy Xəlilov 
bizim milli korpusa həm ərzaqla, həm də geyimlə çox kömək edir. Bu günlərdə 
xeyli silah və balakənlilərdən ibarət bir kiçik alay da təşkil edib gətirdi. İki qoçaq 
oğlu da — Rüfət bəy və Ramazan bəy mənim korpusumda qulluq edir. Hər ikisi ali 
təhsilli zabitdir. 
—Amma Məmmədbağır ağa səninlə çox maraqlanır. Gəncəyə təşrif 
gətirməyinizdən xəbərdar deyil. Qayıdaq evə, adam göndərərəm, məmnuniyyətlə 
sizin görüşünüzə gələr. 
Əliağa etiraz etdi: 
—Yox, — dedi, — bizim ona işimiz düşüb, bəlkə biz ikilikdə onun 
görüşünə gedək, inciməz ki?.. 
Süleyman bəy sevinclə: 
—Yox, canım, nə danışırsan, — dedi, — əksinə, çox xoşhal olar, inan nə 
qədər sevinəcək səni gördüyünə. Port-Artur və cahan müharibəsi zamanı sənin, 
Səməd bəyin, Hüseyn xan Naxçıvanskinin haqqında qəzet və jurnallarda nə 
yazılıbsa, hamısını yığıb səliqə-sahmanla saxlayır! Evinə gələn ali qonaqlara o 
yazıları oxumaqdan ləzzət alır. Evi də burda yaxındadır, Sərdar bağının qərb 
həndəvərində... 
*** 
1917-ci il dekabrın ortalarında Azərbaycan milli ordusu yaratmaq haqqında 
dərdləşən iki nəfərin kimliyi ilə yəqin ki, oxucular da maraqlanırlar. Onlardan 
birini - məşhur generalımız Əliağa Şıxlinskini həssas oxucu şübhəsiz ki tanıdı. 
Digəri isə indiyədək haqqında müasirlərimizin məlumatı olmadığı general-mayor 
Süleyman bəy Əlisüleyman oğlu Əfəndiyevdir. İlk dəfə   Azərbaycan hərbiyyə 
məktəbinin açılmasında və Gəncə süvari alayının yaradılmasında böyük xidməti 
olan görkəmli sərkərdələrimizdən biridir. Azərbaycan Demokratik ordusunun 
sıralarında cəmi-cümlətanı bir il general kimi xidmət edən Süleyman bəy 
Əfəndiyevin adı yetmiş üç il arxiv səhifələrində gizlədilmişdir. Beş il bundan əvvəl 
32 
 
onun haqqında əlimizdə çox az məlumat olduğuna görə, mətbuatda çıxış eləməyə 
cəsarət etmirdik. Tədqiqatçı dostumuz Alxan Məmmədov «Azərbaycan» qəzetinin 
3 mart 1919-cu il və «İstiqlal» qəzetinin 10 mart 1919-cu il tarixli nömrələrində 
general barədə əldə etdiyi kiçik həcmli yazıları səxavətlə bizə bağışladı. Hər 
ikisində — «Möhtərəm bir generalın ölümü» və «General Süleyman bəy» 
yazılarında xalqımızın sərkərdə oğlunun ömür yolu haqqında dolğun məlumat əldə 
etdiyimizə görə alim dostumuza təşəkkürümüzü bildiririk. Yazılardan görünür ki, 
1919-cu ildə qəflətən səpmə yatalaq xəstəliyinə tutulan general Süleyman bəy 
Əfəndiyevin vaxtsız ölümü bütün Azərbaycan istimaiyyəti üçün ağır itki olmuşdur. 
«İstiqlal» qəzetində imzasız verilmiş yazıdan bunu açıq-aydın görmək olur. 
«Ey möhtərəm əsgər! Sən Azərbaycanın ən qəhrəman övladı idin. Sən 
öldün. Fəqət, sənin qəhrəmanlığın səndən sonraya yetişəcək, zabitlərimiz arasında 
ölməyəcəksən. Səni Azərbaycan hərb tarixində yad etmək Azərbaycan üçün böyük 
bir şərəfdir. Sənin ruhuna təzim və hörmətlərimizi ithaf edər ikən Vətən və 
millətimizə də bəyan-təziyyət eyləriz». 
Bəs general Süleyman bəy Əfəndiyevin on yeddinci ilə qədərki fəaliyyəti 
necə və harada keçmişdir? Bu suala tarixin dərin qatlarında, toz basmış arxiv 
sənədləri cavab verir. 
...1864-cü il oktyabrın 5-də Süleyman bəy Əlisüleyman oğlu Əfəndiyev 
Ağdamda dünyaya gəlmişdir. İlk təhsilini Gəncədəki progimnaziyada
1
 almışdır. On 
altı yaşında həmin məktəbi bitirən Süleyman bəy 1880-ci ildə Yelizavetqrad
2
 
süvari məktəbinə daxil olmuş və oranı 1885-ci ildə müvəffəqiyyətlə bitirmişdir. 
Hərbi xidmətə Qafqaz süvari ordusunun polis nəzarəti idarəsində başlayan gənc 
zabit Süleyman bəy iki il sonra, mayın 18-də kornet-zabit rütbəsi ilə təltif 
olunmuşdur. 
Eskadron komandiri Süleyman bəy Əfəndiyev nümunəvi xidmətinə görə 
1899-cu il martın 15-də rotmistr (kapitan) rütbəsinə layiq görülmüş və ona 
kavaler kimi fəxri ad verilmişdir. 
1900-cü ildə isə üçüncü dərəcəli «Müqəddəs Stanislav» ordeni ilə təltif 
olunmuşdur. 
Əsrimizin əvvəllərində xidmət yeri bir neçə dəfə dəyişdirilən Süleyman bəy 
1907-ci il fevralın 28-dən Zaqafqaziya polis keşikçi dəstəsinin Kutaisi quberniyası 
üzrə baş nəzarətçisi təyin olunmuşdur. 
Süleyman bəy Əfəndiyev yalnız hərbçi deyildi. O həm də xalqımızın 
maariflənməsində görkəmli ictimai xadim kimi fəal iştirak etmişdir. Tez-tez Qoriyə 
gələn, azərbaycanlı balalarının təhsili və güzəranı ilə maraqlanan Süleyman bəy 
onlara maddi köməyini əsirgəməmişdir. Görkəmli maarifçi, ədəbiyyatşünas Firidun 
                                                          
1 İnqilabdan əvvəl dörd, yaxud altısinifli natamam təhsil verən məktəb — müəl. 
2 İndiki Kirovoqrad şəhəri  — müəl. 
 
33 
 
bəy Köçərli və Səfərəlibəy Vəlibəyovla dostlaşmış və Tiflisdə azərbaycanlıların 
təşkil etdiyi mədəni-maarif cəmiyyətinin işində yaxından iştirak etmişdir. 
1912-ci il dekabrın 6-da polkovnik rütbəsi qazanan Süleymanbəy 
Əfəndiyevin imperiya ordusundakı xidmətləri sonralar üçüncü dərəcəli «Müqəddəs 
Anna», ikinci dərəcəli «Müqəddəs Stanislav», «Müqəddəs Anna» və üçüncü 
dərəcəli «Müqəddəs Vladimir» ordenlərinə layiq görülmüşdür. Polkovnik 
Süleymanbəy Əfəndiyevin imperiya ordusunda sonuncu vəzifəsi Qafqaz ordusunda 
Zaqafqaziya polis-keşikçi dəstəsinin təftiş-yoxlama üzrə baş nəzarətçisi idi (1912-
ci ildən). 
Öncə dediyimiz kimi, Süleymanbəy Əfəndiyevin çox böyük və danılmaz 
xidməti 1917-ci ilin iyul ayından başlayaraq Azərbaycan Milli Ordusunu yaratmaq 
təşəbbüsüdür. 
1919-cu ildə «Azərbaycan» və «İstiqlal» qəzetlərində verilmiş hər iki 
nekroloq-yazıda generalın bu misilsiz fəaliyyəti barədə məlumat var. Ona görə də 
hər iki yazını kiçik ixtisarla əziz oxuculara təqdim edirəm. 
 
Möhtərəm bir generalın ölümü 
Azərbaycan, ümumiyyətlə, Zaqafqaziyada namuspərvəranə və xalisanə bir 
surətdə islamlara xidmət edən möhtərəm bir zabit — Süleyman bəy Əfəndiyev 
cümləmizi mütəəssir və məyus buraxaraq həyata vida etdi. 
Süleyman bəy Əfəndiyev Rusiya inqilabından sonra Zaqafqaziya 
islamlarının hərbi təşkilatında qiymətli bir üzv olaraq çalışmış və çalışdığı işlərdə 
böyük bir əzm və səbat göstərmişdir. Süleyman bəy Əfəndiyev Namiq Kamalın 
«Cahan titrər səbat pay ərbab-əzmü məqanətdən» beytinə masdəl olmuş, səbatını 
məhviyyəti — şəxsiyyəyə qədər götürmüşdür. Süleyman bəy bir vaxt Gəncədə 
ifayi-xidmət edirdi. Sovuq şiddətli bir surətdə idi. Kəndisini salamlamaq üzrə 
yanına getmişdim. Qısa bir cümlə ilə müqabilə etdi: «Camaatımız oyanır. Qoçaq 
əsgərlərimiz çoxalır» — dedi. Sonra ən zabitpərvər bir əsgər vəziyyətini alaraq: 
«Vəzifə deyilən şeyi əgər həqiqəta bilinə hər işimiz yaxşı olar idi». 
Mərhum siyasət ilə əsla əlaqədar olmaz idi. Onun nəzərində yalnız əsgərlik 
və əsgərliyə məxsus bir iman var idi. 
Gəncədən sonra Tərtərə getmiş və orada islam təşkilatını müvəffəqiyyətlə 
ikmal etmişdir. Sonra Qarabağa — Ağdama da gələrək ifayi-vəzifə xüsusunda 
böyük bir qabiliyyət və qeyrət göstərmişdir. 
Süleyman bəy hiss və fikircə çox təmiz adam idi. Heç kimsə bilməz ki, 
Süleyman bəydən bir pis iş sadiq olmuşdur. Bir dostumuz bizə təmina deyirdi ki, 
Azərbaycanda namus və iffətilə mücəssəm bir təmsil təşril edən bir sima varsa, o 
da Süleyman bəy Əfəndiyevdir. 
Parlaman əzasından Məmmədbağır ağa Şeyxzamanov cənabları mərhumun 
ən yaxın tanıdığı və bir çox zamanlarda bərabər işlədiyi bir zat olması etibarı ilə də 
bizə deyirdi ki, general Süleyman bəy Əfəndiyev eyni zamanda bütün Azərbaycan 
34 
 
zabitləri arasında çalışması ilə, təşkilatçılığı ilə də birinci tanınıb bilinmiş bir zat 
idi. 
Əvət! Azərbaycan üçün bu ziya böyük bir ziyadır. Bu ziya qarşısında 
mütəəssir olmamaq qabil deyildir. 
General-mayor Süleyman bəy Əfəndiyev haqqında ikinci nekroloq-məqalə 
1919-cu il martın üçündə «Azərbaycan» qəzetində dərc olunub. Məqalənin yazarı 
Səid adlı müəllifdir. 
 
General Süleyman bəy 
Bu günlərdə Azərbaycan Cümhuriyyəti ordusu komandanlarından — 
ordunun böylə mühüm bir vəziyyətində — mirliva (general) Süleyman bəy 
Əfəndiyevin tif xəstəliyindən vəfat etməsi xəbəri gəldi. Rəhmətulla əleyh rəhmətə 
vaseh. 
Mirliva Əfəndiyevin vəfatı nəinki yalnız mirtəvanın əqrəba və metəlağatını 
məhzun və dilgir edəcəkdir. Bəlkə onu tanıyan, onun həqqinə arif, onun vətən və 
millət uğrundakı xidmət və fədakarlıqlarını bilmiş olan cümlə azərbaycanlıları 
dilxun və dağdar edəcəkdir. 
Süleyman bəy Əfəndiyev kim idi? 
Bu suala hazırkı hərbiyyə nazirimiz general Səməd bəy Mehmandarov 
həzrətləri: «general» Süleyman bəy Əfəndiyev təmizlikdə, namusda, qeyrət və 
fədakarlıqda təht idarəmdəki cümlə zabitan arasında ən birinci mövqe tutanlardan 
idi!» — deyə cavab vermişdir. 
Bizlər isə mərhumun səhifeyi tarixiyyəsinə bir nəzər edəlim. Bən onun 
bütün səhalfe tarixəsindən bəhs etməyə məal-təəssüf qadir degiləm. Bu bana dəxi 
məchuldur. Fəqət mərhumun Gəncə şəhərindəki imrar həyatından bəhs etmək 
mümkündür. 
O vəqt miralay (polkovnik) rütbəsində olan Süleyman bəy 1917-ci sənənin 
iyul ayında Gəncə şəhərinə təşrif gətirdi. Müəyyən bir vəzifə ilə mavərayi—
Qafqaz hökuməti tərəfindən ezam edilmiş idi, vəzifəsi isə təşkil ediləcək süvari 
milis alayı üçün kiçik zabitlər yetişdirmək idi. Mərhum Gəncə şəhərinə varid olan 
kimi Gəncə Müsəlman milli komitəsinə təşrif gətirərək bəyanat verdi. Və 
Azərbaycan türklərinin qəvay əsgəriyyəsi olması və buna əşd ehtiyac xüsusunda 
izahat verərək əlavə etdi ki, əgər bu məsarifi Gəncə milli komitəsi öz öhdəsinə 
götürərək qəvay əsgəriyyə təşkili əsasına ibtidar etmək arzusunda bulunarsa, 
məalməmnuniyyə bu xüsusda heç bir fədakarlıqdan çəkinməyəcəkdir. Milli komitə 
işə başladı. Yüz əlli nəfərlik gecə-gündüz olaraq bir məktəb hərbiyyə güşadına 
qərar verdi. Bu miqdarı Gəncə vilayəti qəzaları arasında nüfuz etibarı ilə təqsim 
edərək namizədlər və onların məsariflərini göndərmək xüsusunda cümlə qəzaların 
milli komitələrinə müraciət etdi. 
Bəzi qəzalardan mütəllimlər göndərildi, lakin məsarif üçün para gəlmədi. 
Bəzi komitələr tərəfindən para göndərildisə, nəhayət az miqdar. 
35 
 
Mərhum Süleyman bəy çalışmaya başladı.      Pulsuzluq, aclıq, əlbəsəssizlik 
onu məyus etmədi, qorxutmadı. Hətta özü 1917-ci sənə avqustunun əvvəlindən 
vəzifəyə başladığı halda 1918-ci sənənin şəbat ayında keçmiş maaşlarını almaq 
üçün özü utanıb bəndəni vasitə etdi. 
Bu qədər müddət öz hesabına xidmət etdikdən sonra yenə maaş istəməyi 
özünə bir müşkül əmr    hesab ediyordu. Gəncədə akarşi başlandı, cümlə mülki və 
hərbi məmurlar dəxi qarətkarlara, talançılara iltihaq etdilər. Kimsə kimsəni 
tanımaq istəmədi, kimsə kimsəyə itaət etmədi, şübhə etmək olur ki, düz, doğru, 
qeyrət və namuslu şəxslər tapılmayacağı bir dərəcəyə gəldi. Mərhum Əfəndiyev 
gündüzlər ac, gecələr uyğusuz öz cavan mütəllimləri ilə şəhərin hərastına, şəhərdə 
əmin-asayişi əmələ gətirmədə zərrə qədər qüsur gətirmədi. Şəhərdə, istisionda, 
nərəyə gedilsə Süleyman bəy görünürdü. Özü namus və qeyrətli,    mütəllimləri 
düz, doğru. 
Şəmkir müharibəsi əsnasında isə mərhum Süleyman bəy heç bir 
fədakarlıqdan çəkinmədi. Əvvəldən axıradək ən təhlükəli, ən mühüm nöqtələrdə 
isbat vücud edənlərin birincisi oldu. Bundan sonra Süleyman bəyin məmuriyyəti 
qara yazıya təbdil edildi. Bir müddət Gəncədən getdi. Bu halda müsəlman ordusu 
təşkilinə hökumət tərəfindən müsaidə edildi. General Əliağa Şıxlinski baş 
komandan (Gəncədə ilk dəfə yaradılan korpusa Ə. Şıxlinski baş komandan təyin 
olunmuşdur — Ş. N.) təyin edildi. Gəncədə qəvay əsgəriyyə təşkilinə başlandı. 
Mərhum Süleyman bəy beşinci alay komandanlığına təyin edilərək yenidən 
Gəncəyə təşrif gətirdi. Yenə fəaliyyətə, fədakarlığa başladı. Bu vəqt şəhərdə öylə 
bir aparşi hökmfərma idi ki, heç bir qüvvə təmin asayişə müqtədir deyildi. 
Nəhayət, mövcud türk əsgərlərini müsəlləh edərək onların namus və qeyrətlərinə 
istinadən onların vasitəsilə e'adeyi-asayişə və Bakı tərəfdən Gəncə üzərinə tərtib 
edilməkdə olan hücuma qarşı müdafiə etməyə müqtədir ola bilmək lüzumu hiss 
edilərək buna təşəbbüs edildi. 
Süleyman bəy: «Bən bu vəzifəyi qəbul edə bilərəm» - deyə bütün zəhmət və 
çətinliyi öz alayına qəbul və hər bir cəhətdən təmin etdi. Həqiqətən bununla da 
Gəncədə e'adeyi-asayiş əmələ gələrək nizam, intizam bərqərar etdilər. Böyləcə 
mərhum general Süleyman bəy Əfəndiyev heç bir gün fədakarlıqdan çəkinməyərək 
fəaliyyətinə davam etməkdə idi. Bu günlərdə bir ziyai-əbədi qəbilindən mədud 
olaraq darülbəqaya ertihal edərək cümlə azərbaycanlıları hüzn və ələm dəryasına 
qərq etmiş. 
Rəhmətullahe əleyh rəhmət vaseh. 
 
Yeni   açılan   arxivdən 
İnamla demək olar ki, 1918—20-ci illərdə milli ordumuzun keçdiyi ömür 
yolu tam tarixi salnamədir. Yetmiş iki il «tamamilə məxvidir» möhrü ilə 
xalqımızdan gizlin saxlanan hərb tariximizin qiymətli sənədlərini araşdırmaq bizə 
36 
 
yalnız 1992-ci ilin noyabr ayında qismət oldu. Burda nələr yoxdu... Hər sənəddə 
bir qəhrəman oğlumuzun taleyi, döyüş yolu, kimisi yarımçıq, kimisi də bütöv. Bu 
nadir sənədləri araşdırdıqca böyük Səməd Vurğunun dillər əzbəri olan misraları 
yada düşür: 
Hər türbədən bir qəhrəman  
Sanki baxıb deyir bizə:  
«Alovların arasından 
Yollar açdım eşqinizə». 
Respublika Yeni Tarix Mərkəzi Dövlət Arxivində saxlanan belə qiymətli 
sənədlərdən biri də general-mayor Süleyman bəy Əfəndiyevə məxsusdur. 1919-cu 
il fevralın 21-də hərbi nazir vəzifəsini müvəqqəti icra edən general-leytenant 
Əliağa Şıxlinskinin və Baş Qərargah rəisi, polkovnik Həbib bəy Səlimovun 
imzaladığı 89 nömrəli əmrdə oxuyuruq: 
«Bu gün Ağdamdan birinci piyada Azərbaycan diviziyasının rəisi general-
mayor Əfəndiyevin tif xəstəliyindən vəfat etməsi haqqında kədərli teleqram 
almışıq. 1917-ci il fevral çevrilişindən sonra general-mayor (o vaxt polkovnik) 
Əfəndiyev var qüvvəsi ilə ictimai-təşkilati işlərdə və Vətənin müdafiəsi sahəsində 
xalqına xidmət etməyə başladı. 
Yeri gəlmişkən qeyd edək ki, Gəncə şəhərində onun təşəbbüsü ilə yeni 
yaranan Azərbaycan ordusuna təlimatçılar hazırlamaq üçün tədris dəstəsi 
yaradılmışdı. Polkovnik Əfəndiyevin rəhbərlik etdiyi çox da böyük olmayan bu 
dəstə vətənimizin mərkəzi Gəncə şəhərində qayda-qanun yaradılmasında, 
anarxiyadan qorunmaqda, eşalonların tərksilah edilməsində və xalq əmlakının 
qorunmasında əsas rol oynayırdı. 
Gəncə şəhərində Müsəlman korpusu yaradılanda polkovnik Əfəndiyev 
beşinci Müsəlman alayının komandiri təyin edilir. Tiflisdəki müxtəlif təşkilatların 
açıq müxalif mövqeyi, rəsmi dairələr tərəfindən müsəlman alayının yaradılmasına 
mənfi münasibəti və bir çox digər çətinliklərə baxmayaraq polkovnik Əfəndiyev 
Tiflis rəsmi dairələrindən öz bacarığı hesabına alayı üçün lazım olan əsas şeyləri 
alır və Gəncəyə çatdırır. 
Könüllülərdən təşkil olunmuş beşinci atıcı alayı, yerlərdə hərbi sahədə 
onlara kömək edə biləcək hakimiyyətin olmadığı bir dövrdə əksəriyyəti yaxşı 
geyinmiş və orta səviyyədə təlim görmüş əsgərlərdən ibarət idi. Komandirin 
qayğısı təkcə əsgərlərlə qurtarmırdı. Polkovnik Əfəndiyev zabitlər üçün də əla 
təşkil olunmuş ucuz yeməkxana təşkil  etmişdi. 
Azərbaycan korpusunun süvari hissələrinin müvəqqəti buraxıldığı dövrdə 
polkovnik Əfəndiyev qərargaha çoxlu əşya və xeyli ərzaq məhsulları təhvil verdi. 
Bundan sonra ikinci Qarabağ süvari alayının komandiri təyin olunan polkovnik 
Əfəndiyev bir çox çətinliklərə baxmayaraq alayı tam hazırlıqlı hərbi hissə 
səviyyəsinə qaldıraraq, əla vəziyyətdə Hərbi Nazirliyə təqdim etdi. 
37 
 
Başqa rəislər arasında hərbi nazir tərəfindən fərqləndirilən polkovnik 
Əfəndiyevə bu il yanvarın 6-da general-mayor rütbəsi verilir və birinci piyada 
diviziyasının komandiri təyin edilir. 
General Əfəndiyev hazırkı şəraitdə diviziyanın təşkil olunması kimi ağır işə 
başlayır, Azərbaycanın vacib bölgəsində istirahət bilmədən fədakarcasına hərbi 
hissələrdə qayda-qanun yaratmağa çalışır. 
Öz diviziyasındakı tibbi vəziyyətdən narahat olan general Əfəndiyev şəxsən 
özü lazaretin təşkilinə rəhbərlik edir, tez-tez xəstələr arasında olaraq, bəzən xoş 
sözlə, bəzən də rəhbər tələbkarlığı ilə onların taleyini yüngülləşdirir. Qayğıların 
çoxluğundan o, özü haqqında düşünmür və səpmə yatalaq xəstəliyinə tutularaq 
mərd bir əsgər kimi vəzifə başında ölür. Yorulmaz döyüşçü və Vətənin əsl oğlu, 
qəbrin nurla dolsun! 
Vəfat etmiş general Süleyman bəy Əfəndiyev Batumda yaşayan ailəsini 
maddi çətinlik qarşısında qoymuşdur. Hətta böyük oğlunun vəfatı xəbərini eşidən 
general ona tapşırılan işlərin böyük əhəmiyyətini düzgün dərk edərək öz vəzifəsini 
tərk etməmişdir. 
Əmr edirəm ki, onun dəfninin xərcləri xəzinənin hesabına olsun və ailəsinə 
birdəfəlik beş min rubl məbləğində müavinət verilsin. Eyni zamanda ailəsinin 
normal yaşayışını təmin edə biləcək məbləğdə təqaüdlə təmin olunması barədə 
hazırda Bakıda yerləşən Hərbi Nazirlik qarşısında vəsadət qaldırıram». 
Beş gün sonra — fevralın 26-da general Əliağa Şıxlinski həmin əmrinə belə 
bir əlavə də etmişdir: 
«Vəfat etmiş Birinci piyada diviziyasının rəisi, general-mayor Süleyman 
bəy Əfəndiyevin dul qalmış həyat yoldaşının xahişi ilə mərhum      Gəncə 
şəhərində yox, Qazax qəzasında dəfn olunacaqdır». 
Təəssüf ki, Vətənimizin azadlığı uğrunda canını fəda edən general 
Süleyman bəy Əfəndiyevin bu günədək nə yaxın qohumunu, nə də fotoşəklini 
tapmaq mümkün olmadı. İllərin uzaqlığı bizə imkan vermədi ki, öyrənək görək bu 
mərd generalımız harada — Qazaxın özündəmi, yoxsa hər hansı bir kəndindəmi 
uyuyur. 
Bu günkü nəslə general Süleyman bəyin fotoşəklini görmək hələlik qismət 
deyil. Ümid gələcək tədqiqata, arxiv sənədlərinə, bir də Ağdamda və Qazaxda 
yaşayan Əfəndiyev soyadlı nəvə-nəticələrin yaddaşına qalır... 
 
ACI TALE 
Xoşbəxtəm  ki,  müsəlman  Ordusunun zabiti kimi ölürəm. Xüdahafiz! 
General Məmməd  bəy   
Sulkeviçin son sözləri. 
Cümhuriyyət dövrünün iyirmi bir döyüş generalı sırasında oxucunu 
düşündürən və bir az təəccübləndirən soyada rast gəlmək olar: — General-
leytenant MƏMMƏDBƏY ALEKSANDROVİÇ   SULKEVİÇ. 
38 
 
General Məmmədbəy Sulkeviç milliyətcə Litva tatarıdır. Atası Aleksandr 
Qusar alayında xidmət etmiş, podpolkovnik rütbəsinə qədər yüksəlmişdir. 
Polşada yaşayan mühacir Arslan bəy yazır ki, general-leytenant 
Məmmədbəy Sulkeviç on səkkizinci ilin axırlarında Azərbaycan Müdafiə 
Nazirliyində Baş Qərargahın rəisi olub. Lakin Azərbaycan Mərkəzi Dövlət Yeni 
Tarix Arxivində saxlanan hərbi sənədlər bu faktı inkar edir. Əvvəla həmin tarixdə 
bizim ordunun Baş Qərargah rəisi general-mayor Əbdülhəmid bəy Qaytabaşı 
olmuşdur. İkincisi də arxiv sənədlərindən aydın olur ki, Məmmədbəy Sulkeviç 
Azərbaycana on səkkizinci ilin dekabrında gəlib və 1919-cu ilin martın 26-dək 
Gəncədə yerləşən Birinci Müsəlman Korpusunun komandiri olub, həmin tarixdə 
yüz qırx yeddi nömrəli əmrlə Baş Qərargah rəisi təyin olunub. Hərbi Nazir 
Səmədbəy Mehmandarovun və general HƏBİB BƏY SƏLİMOVUN Gəncədə 
imzaladığı bu əmrdə deyilir ki, general-leytenant Məmmədbəy Sulkeviç martın 19-
dan təyin olunduğu vəzifənin icrasına başlasın. 
Arxivdə saxlanan daha bir sənədin Sulkeviçin bioqrafiyası üçün əhəmiyyətli 
olduğunu nəzərə alıb, oxuculara onu da təqdim etmək istərdim. 
Hərbi Nazirliyin dəftərxanasına məxsus 15 oktyabr 1919-cu il tarixli 
sənəddə Sulkeviçdən tələb olunur ki, özünün dini mənşəyi və atası barədə məlumat 
versin. Və xahiş olunur ki, gerbli-möhür üçün dörd manat da pul ödəsin. 
Məmmədbəy Sulkeviç isə qara tuşla yazdığı ərizəsində onlara belə cavab 
vermişdir: «Dinim müsəlman, adım Məmmədbəy, rütbəm general-leytenantdır. 
Azərbaycan vətəndaşlığını qəbul edirəm». 
General Sulkeviç 1865-ci il iyunun iyirmisində Kemeyşi yaşayış 
məntəqəsində dünyaya gələndə atası onun adını Maçeybəy qoysa da sonralar 
Krımdakı fəaliyyətinə görə tatarlar ona hörmət əlaməti olaraq «Süleyman Paşa» adı 
vermişlər. Bizdə isə özü könüllü olaraq «Məmmədbəy» adını qəbul etmişdi. 
Tatar parlamenti, tatar xalqı və mətbuatı general Süleyman Paşa Sulkeviçi 
1918-ci ildə dövlət başçısı vəzifəsində böyük ruh yüksəkliyi ilə qarşılamışdır. Krım 
tatarları arasında «Süleyman Paşa» adı böyük hörmətlə və ehtiramla çəkilirdi.     
Xalq Maçeybəy Sulkeviçi «Süleyman paşa» adı ilə çağırırdı. Bu da səbəbsiz 
deyildi. Tatar xalqı arasında belə bir əfsanə yaşayır. Bu əfsanəyə görə rus 
imperiyasının Krımdakı hökmranlığı məhv olduqdan sonra şimaldan bir  müsəlman 
oğlu peyda olacaq. Onların azadlıq hərəkatına başçılıq edəcək.  Bu adamın da adı 
Süleyman paşa olacaqdır. Xalqın inamınca bu əfsanə 1918-ci ildə həqiqətə 
dönmüşdü. Ona görə də tatar xalqı Maçeybəy Sulkeviçi Süleyman paşa timsalında 
qəbul etdi. 
Arxiv sənədləri daha bir faktı da aşkarlayır. Orada göstərilir ki, general 
Sulkeviç Azərbaycana tək gəlməmişdir. 
Kazımbəy Sulkeviç Musavat hökümətinin Xarici İşlər Nazirliyində 
dəftərxana direktoru olmuşdur. Çox təəssüf ki, onların qardaş, yoxsa əmioğlu 
olduğunu müəyyənləşdirmək mümkün olmadı. Məhz bu səbəbdən də bəzi 
39 
 
tədqiqatçılar səhvən general-leytenant Məmmədbəyi Kazımbəy Sulkeviç kimi də 
yazırlar. 
General Sulkeviçin həyat yoldaşı Məryəm xanım isə məhşur milyonçu H. Z. 
Tağıyevin qız məktəbində müəllim işləmiş və Bakı Müsəlman qadınlarının 
Xeyriyyə Cəmiyyətinin fəal üzvü olmuşdur. Digər bir ziyalı qadın — Leyla xanım 
Sulkeviç Azərbaycan Parlamentinin dəftərxana işləri idarəsində iş icraçısı 
vəzifəsində işləmişdir. 
İnqilabdan əvvəl dini müsəlman olan oğullara hərbi akademik təhsil almaq 
demək olar ki, nəsib olmamışdır. İndiyə qədərki tədqiqatımızda Məmmədbəy 
Sulkeviç İmperiyanın Baş Qərargah Akademiyasında ali hərbi təhsil alan ilk 
dindaşımızdır. O, 1894-cü ildə Baş Qərargah Akademiyasını bitirib. Bundan əvvəl 
isə Voronej Kadet korpusunda və Peterburqdakı Mixaylovsk Artilleriya 
məktəbində oxumuşdur. Həqiqi hərbi xidmətə 1883-cü ildə başlayan Məmmədbəyə 
üç il sonra podporuçik rütbəsi verilmişdi. 
Məmmədbəy Sulkeviç tarixə «Boksyor üsyanı» kimi daxil olan (1899—
1901-ci illərdə) Şimali Çin antiimperialist və rus-yapon müharibəsində iştirak 
etmişdir. Port-Artur döyüşlərində piyada diviziyasının qərargah rəisi və Modlinski 
piyada alayının komandiri olan Məmmədbəy Sulkeviçin xidməti «İgidliyə görə» 
medalı ilə və qızıl qılıncla təltif olunmuşdu. 
İstedadlı sərkərdə kimi tanınan Məmmədbəy həm də hərb elminin tanınmış 
alimi idi. Odessa Hərbi Dairəsinin təşkilatçısı olan Sulkeviç uzun illər həmin dairə 
qoşunlarının komandanı olmuşdu. Məmmədbəy Sulkeviç özünün əmrlərindən, 
elmi əsərlərdən və məsləhətlərdən ibarət ikicildlik əsərlərini nəşr etmişdir. Rus 
tədqiqatçılarının yazdığına görə, onun hərbi tövsiyyələrindən nəinki Rusiyada, 
hətta xarici ölkələrin ordularında da istifadə olunmuşdur. 
General Məmmədbəy Sulkeviçi Rusiyada yaşayan müsəlmanların taleyi 
ciddi düşündürmüşdür. Dindaşlarının xristianlar arasında azad nəfəs almaması, 
sərbəst yaşamamaları onu qeyrətli vətəndaş kimi həmişə narahat etmişdir. O, 1902-
ci ildə Polşa şərqşünası, Peterburq Universitetinin professoru Anton Muxlinskinin 
(1808—1877) «Litva tatarlarının mənşəyinin araşdırılması və vəziyyəti» kitabını 
Odessada öz xərcinə nəşr etmişdi. 
1915-ci ildə 33-cü piyada diviziyasının komandiri Məmmədbəy Sulkeviçə 
general-leytenant rütbəsi verilib. Buna qədər o, on birinci orduda korpus 
qərargahının rəisi idi. Birinci cahan müharibəsi başlananda onun qərargah-mənzili 
Kazan şəhərində yerləşmişdir. O, «Əsgəri şuro» tatar təşkilatının Mərkəzi Komitəsi 
ilə sıx əlaqə saxlayır və Rumıniya cəbhəsində müsəlmanlardan ibarət Birinci 
Əlahiddə korpusu təşkil edir. General Sulkeviçin üç müsəlman diviziyasının təşkili 
haqqında arayışı Ümumrusiya Müsəlman Şurasının «Xəbərlər»ində, 1917-ci ildə 
xalqa çatdırılıb. 
Müsəlman Hərbi Korpusu yaradan Məmmədbəyin ən böyük arzusu Kazana, 
ya da Krıma gedib dindaşlarının milli istək və arzularını həyata keçirmək idi. 
40 
 
Nəhayət 1918-ci ilin yazında «Əsgəri şuro»nun əmrilə Sulkeviç öz korpusu ilə 
Krıma gəlir. Bu vaxt Krımda vəziyyət olduqca ağır idi. «Bolşeviklər vəhşicəsinə 
yerli əhalinin qanını tökürdülər». (Anton Denikinin «Rus qiyamı haqqında 
oçerklər» kitabı). 
Bu zaman ölkədəki anarxiyadan istifadə edən alman generalı Koşanın 
diviziyası da gəlib Krıma çıxmışdı. General Koşanın dəstələri Sulkeviçin 
Korpusunun yolunu kəsib onu tərksilah edir. Lakin almanlarla sülh danışıqlarından 
sonra onların köməyi və təklifi ilə Sulkeviç Krımın Baş Naziri təyin olunur. 
General Sulkeviçin Krım dövrü özünün siyasi fəallığı ilə çox maraqlıdır. 
Tatar əhalisinin mövqeyinin sabitləşməsində bir sıra tədbirləri həyata keçirmiş, 
Krım dövlətinə başçılıq etdiyini demək kifayətdir. 
Sulkeviçin Beynəlxalq siyasətdə ən mühüm addımlarından biri Krım 
hökümətinin səfiri kimi tatarların «Millət» qəzetinin keçmiş baş redaktoru Səbri 
Ayvazovu İstanbula Krım dövlətinin səfiri göndərməsi oldu. Bu da Türkiyədə 
böyük ruh yüksəkliyi ilə qarşılandı. Ona Avropa səfirləri arasında fəxri yer ayrıldı. 
Eyni zamanda Krım səfirinin İstambulda olması Berlində bir qədər narahatçılıq 
yaratdı. General Sulkeviç höküməti keçmiş Rusiya imperiyasının ərazisində 
yaranmış başqa müsəlman dövlətləri ilə də əlaqə yaradırdı. Məhz bu məqsədlə də 
Azərbaycanın Bakıdakı hərbi nazirinin adına xoş məramlı məktub göndərilmişdi. 
General Məmmədbəy Sulkeviç hökuməti humanizm prinsiplərinə 
arxalanırdı, o, özü isə həqiqi mənada demokrat siyasətçi idi. 
1918-ci ilin sonlarında Krımın taleyində dəyişiklik oldu. Ağqvardiyaçı 
general Anton Denikinin könüllü ordusu Krımı zəbt etdi. General Sulkeviç 
hökuməti yıxıldı. Nə Vilhelm hökuməti, nə də Türkiyə ona kömək edə bildi. Çünki 
özlərində də vəziyyət ağır idi. 1918-ci il noyabrın 3-də alman generalı Koş 
məktubla Sulkeviçə bildirdi ki, bundan sonra ona kömək edə bilməyəcək. Ona görə 
də yarımadanın taleyi dəyişdi. Məmmədbəy Sulkeviç könüllü ordunun komandanı 
Anton Denikinin təzyiqi ilə Krımı tərk etməli olur. 
Ağqvardiyaçı general Anton Denikin yazır ki, noyabrın dördündə 
Məmmədbəy Sulkeviç mənə — Yekaterinodara teleqram göndərdi ki, Almaniya 
qoşunları arasında sürətli dağılma gedir. Silahlı qüvvə olmadığına görə (almanlar 
Krımda silahlı qüvvələr yaradılmasını qəti surətdə qadağan ediblər — Ş. N.), 
mübarizə üçün heç bir dayaq yoxdur. Yenidən partlayışlar və bolşeviklərin 
amansızlıqları təkrar oluna bilər... Vəziyyət müttəfiqlərin   donanmasının və 
könüllülərin tezliklə köməyə gəlməsini aydın surətdə tələb edir... 
Sol partiyaların mübarizəsi və güclü təbliğatına görə mənim kabinetim öz 
səlahiyyətlərindən əl çəkir, öz yerini kadetlərdən, sosialistlərdən və tatarlardan 
ibarət koalisiyalı nazirliyə verir...». 
Bundan sonra general-leytenant Məmmədbəy Sulkeviç Azərbaycana gəlir. 
Az müddətdə birinci süvari müsəlman diviziyasının komandiri və sonra Baş 
Qərargahın rəisi olur. Xüsusilə, 1919-cu ilin iyun ayının on altısında Azərbaycan 
41 
 
və Gürcüstan hökumətləri arasında hərbi ittifaqın bağlanmasında Sulkeviçin böyük 
köməyi olub. Bu təşəbbüsü o irəli sürmüşdü: 
«Üç il müddətində imzalanmış hərbi müdafiə paktına görə Azərbaycanın və 
Gürcüstanın istiqlaliyyət və ərazi bütövlüyünə hər hansı dövlət tərəfindən təcavüz 
olduğu təqdirdə müqavilədə olan tərəflər bir-birinə yardım göstərməyə borclu 
idilər» (C. Həsənov ««Ağ ləkə»lərin qara kölgəsi» kitabı, 1991, səh. 85). 
Hər iki tərəf üçün ciddi müdafiə xarakteri daşıyan, on maddəli müqaviləni 
Azərbaycan Respublikası tərəfindən Xarici İşlər Naziri Məmmədyusif Səfərov, 
Hərbi Nazir Səmədbəy Mehmandarov, Baş Qərargah rəisi Məmmədbəy Sulkeviç, 
Gürcüstan Respublikası tərəfindən isə Xarici İşlər Naziri Geqeçkori, Hərbi Nazir 
Ramişvili, Hərbi Nazirin köməkçisi Qedevanov və general Odişelidze 
imzalamışdılar. 
1920-ci ilin mayında bolşeviklər general Məmmədbəy Sulkeviçi həbs edib 
Bakı fövqəladə Komitəsinin zərzəmisinə salırlar.
1
 İyulun 15-də «Əksinqilabi 
fəaliyyətdə» ittiham olunduğuna görə isə güllələyirlər. 
Məmməd Əmin Rəsulzadə «Azərbaycan Cümhuriyyəti» kitabında iyirminci 
ildə güllələnən general Məmmədbəy Sulkeviçin adını yana-yana çəkir. Onun mərd, 
mübariz bir şəxsiyyət olduğunu iftixarla qeyd edir. O, xatirələrində yazır: 
«Qardaşım, parlament üzvü Mehmed Əli bəyin hekayətini ilk dəfə xalqa 
çatdırmaq istəyirəm. O, qorxmaz general Sulkeviçin qəhrəmancasına ölümünün 
şahididir. Onunla bir kamerada olan Mehmed Əli bəy söyləyirdi: «Generala əmr 
etdilər ki, çekistlərin ardınca getsin. Bizə aydın oldu ki, onun ölüm saatı çatıb. 
Ətrafa ölüm sükutu çökmüşdü. Onun gözlərinə baxmağa cəsarət etmirdik, biz 
təsəlli sözü tapa bilmirdik... General Sulkeviçin özü bizi qabaqladı, sakit, qətiyyətli 
səslə dediyi sözləri ömrüm boyu unutmayacağam: «Xoşbəxtəm ki, müsəlman 
Ordusunun zabiti kimi ölürəm. Xudahafiz!». 
O, öz mərd davranışı ilə könüllü qəbul etdiyi Azərbaycan vətəndaşlığını və 
Litva tatarlarının şöhrətini şərəflə qorudu. 
Əzablı bir ömür yolu keçərək əlli beş yaşında bolşevik-daşnak gülləsinin 
haqsız qurbanı olan general-leytenant Məmmədbəy Sulkeviçin nəinki 
Azərbaycanda, heç Rus imperiyası ərazisində belə sağ qalan kimsəsi yoxdur. Onun 
haqqında Musavat dövrünün arxivində az da olsa məlumat qalıb. 
Şuşadan, Xankəndindən və Zəngəzur ekspedisiyasından vurduğu 
teleqramlar, Baş Qərargah rəisi kimi verdiyi əmr və sərəncamlar onun Azərbaycanı 
ürəkdən sevdiyinə əyani sübutdur. Rəyasət və stol sevməyən döyüş generalı 
Məmmədbəy Sulkeviç həmişə ön cəbhədə olmuş, əsgərləri döyüşə ruhlandırmışdır. 
Onun 1920-ci il yanvarın 28-də Şuşadan Hərb Naziri əvəzi general Əliağa 
Şıxlinskiyə vurduğu teleqramda oxuyuruq: 
                                                          
1 İndiki Yusif Məmmədəliyev küçəsindəki on beş nömrəli evin zirzəmisinə — müəl. 
 
42 
 
«Şəxsiyyətini yaxşı tanıdığım və birinci Zəngəzur ekspedisiyasında əla 
döyüşünün şahidi olduğum podpolkovnik Novruzovun
1
 Qarabağ dəstəsinin 
artilleriya rəisi təyin edilməsi üçün vəsadət edirəm. 
BaĢ  Qərargah  rəisi   
general Məmmədbəy Sulkeviç». 
İyirminci ilin iyulunda general Məmmədbəy Sulkeviçin son gününün 
şahidlərindən biri də Bakıda bolşeviklər tərəfindən həbs olunan Azərbaycan 
Respublikasının Xarici İşlər Nazirliyi diplomatik departamenti ümumi şöbəsinin 
müdiri Meçislav Stanislavoviç Rudzinski olmuşdur: 
— 1920-ci il aprelin iyirmi səkkizində bolşevik çevrilişi baş verdi. Mən 
Polşa nümayəndə heyətinin üzvləri ilə birlikdə həbs edildim. Bir neçə gündən 
sonra bizi fövqəladə Komitəyə apardılar. Az sonra general Məmmədbəy Sulkeviç 
də buraya gətirildi. Onun əhval-ruhiyyəsi çox pis idi. Fikirləşirdi ki, 
güllələyəcəklər. Özü haqqında veriləcək qərarı təkminlə gözləyirdi. Onunla bir 
kamerada olduğumdan bütün günü dərdləşirdik. Birinci günü döşəmədə yatır və 
başımızın altına yastıq əvəzi qəzet qoyurduq. Sonra rəflər düzəldildi...  Çevrilişdən 
bir neçə həftə sonra sübh çağı çekistlər içəri girərək bir neçə nəfəri oyatdılar, 
şeylərini yığmağı onlara əmr etdilər. Çekistlər tələsdirir, haraya aparacaqları 
barədə məhbuslara heç nə demirdilər. Mən general Məmmədbəy Sulkeviçin 
yaxınlığında yatmışdım. General bizlərdən bir neçə nəfərin əlini sıxmağa macal 
tapdı. Xüdahafizləşərkən o, tam yəqinliklə bildirdi ki, güllələməyə aparırlar. 
Özümüzün sağ qalacağımıza heç bir ümidimiz olmasa da, ona təsəlli verdik. Onu 
da qeyd etməliyəm ki, general özünü çox ləyaqətli və mərdanə   aparırdı... Bir neçə 
gündən sonra qəzetlərdə «əksinqilabi fəaliyyətində ittiham olunanların    
güllələnməsi haqqında məlumatı oxuduq. Bu siyahıda general-leytenant   
Məmmədbəy Sulkeviçin familiyası da vardı. O da mənə məlumdur ki, general 
Sulkeviç haqqında heç bir araşdırma, məhkəmə istintaqı olmadı. O, Azərbaycan 
Demokratik Ordusunun generalı olduğuna görə sorğusuz-sualsız güllələndi. 
 
GENERAL CAVAD BƏY ġIXLĠNSKĠ 
(və hərbçi Şıxlinskilər haqqında qeydlər) 
Ata yurdumuzdan ilham almasaq, 
Zaman ağac kimi qurudar bizi. 
Bu gün babaları yada salmasaq,  
Sabah nəvələr də unudar bizi. 
Hüseyn ARĠF 
Bir neçə il əvvəl iyirminci illərə kimi yaşamış bir çox hərbçilərimiz 
haqqında danışmaq bizə yasaq olmuşdu. Xüsusilə də, Azərbaycan Xalq 
                                                          
1 Xankəndində yerləşən ikinci dağ divizionunun    komandiri, podpolkovnik Nikolay İosifoviç 
Novruzovdur — müəl. 
43 
 
Cümhuriyyəti ordusunun general və zabit heyəti barədə. Bəzilərinin adını bir yerdə 
çəksək də, yalan-gerçək yazırdıq ki, filankəs yeni gələn şura hakimiyyətini ürəkdən 
alqışlayıb. 
Beləcə, yetmiş ildən çox bir müddətdə yüzlərlə, minlərlə oğullarımıza, 
qızlarımıza özümüz öz əlimizlə qara yaxmışıq. Bunların arasında elələri də olub ki, 
indiyə kimi adını heç yerdə çəkməmişik. Hətta yaxın qohumları belə onların adını 
çəkməyə ehtiyat ediblər. Bunu dövr, zaman tələb edib. Totalitar rejimin ağır 
təzyiqinə məruz qalmış o qohumları bu gün biz günahlandırmaq iddiasında deyilik. 
Bir quruluşda ki, ölüyə Quran oxuyan mollanı Sibirə sürgün edirdilər, onda əmini 
necə günahlandırmaq olar ki, istilaçı XI Qızıl Orduya qarşı vuruşan qardaşın 
oğlunun adını xatirələrində niyə yazmamısan? Təsəvvür edin ki, «şanlı Qızıl Ordu» 
— deyə, şəninə nəğmələr qoşduğumuz bir vaxtda o əminin aqibəti necə olardı? 
Tam artilleriya generalı Əliağa Şıxlinski 1942-ci ildə qələmə aldığı 
«Xatirələrim» kitabının iyirmi ikinci səhifəsində yazır: «1896-cı ildə briqadanı 
təftiş edən dairə topçu rəisi general-leytenant Baumqarten mənim komandamı 
gözdən keçirərkən briqada komandiri knyaz Ximşiyevə göstərib dedi: «Bu zabit 
çox ağıllı adamdır, onu sənə təqdim edirəm». Knyaz Ximşiyev cavab verərək dedi: 
«siz onu yungerlikdə görmüsünüz, biz isə on ildir ki, onun zabitliyini görür və 
lazımınca qiymətləndiririk». Bu təftişin nəticələri haqqında təlim komandasının 
rəisi əmrnaməsində yazırdı: «Otuz doqquzuncu topçu briqadasının təlim 
komandası sevindirici bir vəziyyətdədir...». Sonra o, öz əmrində komandanın başqa 
komandalara olan bütün üstünlüklərini göstərib, mənə təşəkkür elan etdi. 
…1895-ci ildə mənim doğma qardaşım oğlu, cavan zabit bizim briqadaya 
keçdi. Topçu rəisi general-leytenant Parçevski dedi ki, rəislər bu zabit haqqında 
göstəriş vermək vəzifəsindən azaddırlar. Çünki onun üçün əmisi Əliağa Şıxlinski 
kimi bir örnək vardır». 
Min doqquz yüz səksən üçüncü ildə generalın «Xatirələrim» kitabını 
yenidən nəşrə hazırlayanda ona «Qeydlər və izahlar» fəsli yazmalı oldum. İstər-
istəməz generalın qardaşı oğlu, həmin cavan zabitin taleyi ilə maraqlandım. Bu 
barədə Bakıda heç nə tapmadım. Bir dəfə Qazaxa gedəndə ağbirçəklərdən, 
ağsaqqallardan soruşdum ki, Əliağa Şıxlinskinin hərbçi qardaşı oğlunun adı nə 
olub? Onlar da sorğuma sualla cavab verdilər ki, hansı hərbçi qardaşı oğlunu 
deyirsən, generalın iki hərbçi qardaşı oğlu olub: Cavad bəy və Rüstəm bəy 
Şıxlinskilər. 
Bəli, ortaya bir çətinlik də çıxdı. 
Eşitdim ki, polkovnik Rüstəm bəyin qızı Qazaxda yaşayır. Zəng eləyib görüşmək 
istədim. Ədilə xanımla telefon söhbətimiz görüşməyə körpü salmadı. Mətbuat 
işçilərindən giley-güzar elədi. Dedi ki, «Dəli Kür» filmi çəkiləndə bir rejissor 
bizdən xeyli şəkil apardı, hələ də geri ala bilmirik, hətta, Əliağa babamın ağ at 
üstündə çəkilmiş yeganə şəkli belə it-bata düşdü. 
44 
 
Haqlı giley idi. Bu söhbətdən sonra mən də Ədilə xanımla görüşməyə inad 
eləmədim. O, telefonda elə qəmli danışırdı ki, əzizlərinin nadir foto şəkillərinin 
onun üçün nə qədər ağır itki olduğunu çox gözəl başa düşdüm. Bir də hiss elədim 
ki, Cavad bəy Şıxlinski haqqında danışmağa ehtiyat edir... 
Az sonra Şıxlinskilər nəslinin cavan nümayəndəsi ilə tanış oldum. Sözarası 
həmin cavan zabitin adını soruşdum. O, inamla bildirdi ki, Əliağa babamın ehtiyat 
edib adını çəkmədiyi cavan zabit Cavad bəy Şıxlinskidir. Onun dediyinə inanıb 
«Xatirələrim» kitabının iki yüz on birinci səhifəsinə belə bir izahat yazdım: 
«Həmin cavan zabit sonralar general-mayor rütbəsinə qədər yüksələn Cavadbəy 
Məmmədağa oğlu Şıxlinski olub». 
Generalın yaxın qohumuna inansam da özümdə bir inamsızlıq, narahatçılıq 
vardı. Arxivlərdə işləyəndə Cavad bəyin adına rast gəlmirdim. Heç olmasa 
fotoşəklini belə tapa bilmirdim. Axtarışlarımın bəhrəsizliyi bəzən belə bir 
hərbçinin olması haqda məndə şübhə da doğururdu. Digər tərəfdən, general Əliağa 
Şıxlinskinin ensiklopedik biliyinə, dəqiq yaddaşına inanmaya bilmirdim. Generalın 
iki yüz səhifəlik «Xatirələrim» kitabında onlarla hərbçinin və müxtəlif peşə 
adamlarının vəzifəsini, ad-familini dönə-dönə hərbi ensiklopediyalarla 
tutuşdurmuşdum. Səksən yaşlı qoca generalın yazdığı kitabda zərrəcə səhv tapa 
bilməmişdim. 
General xatirələrini yazanda 1942-ci il idi. Otuz yeddinci il hələ davam 
edirdi. 1920-ci ildə istilaçı XI Qızıl Orduya qarşı Gəncədə üsyanın fəal başçısı olan 
general Cavad bəy Şıxlinski İrana qaçmışdı. Ona görə də general onun adını 
yazmağa cəsarət etməmişdi. 
Bəs nə etməli? Haradan, necə öyrənməli, general Cavad bəy Şıxlinskinin 
fəaliyyətini? Bir tərəfdən də fikirləşirdim ki, onun haqqında yazacağım məqalənin 
dərcinə heç kəs yaxın durmayacaq. 
Qazax ağsaqqalları isə məni şirnikləndirirmiş kimi xeyir-şər məclislərində 
onu tərifləyirdilər. Dəqiq hərbi fəaliyyətini öyrənmək istəyəndə «qalsın gələn 
dəfəyə» — deyib, söhbətin mövzusunu dəyişirdilər. Sözün tam mənasında oxunu 
atıb, yayını gizlədirdilər. Hiss edirdim ki, qorxurlar, ehtiyat edirlər. Onlar hardan 
biləydilər ki, dövr dəyişəcək, tarixin qaranlıqlarına işıq düşən gün gələcək. İndi 
həmin vaxt gəlib, amma çox təəssüf ki, o yaxşı məlumatlı kişilər yoxdu. Onlar 
general Cavad bəy və onun polkovnik qardaşı Rüstəm bəy haqqında söz-söhbəti də 
özləri ilə o dünyaya apardılar. Onlardan yalnız biri — Abdulla Babanlı müəyyən 
mətləblərdə mənə kömək etdi. 
Yadımdadır, elə oradaca söhbət polkovnik Cahangir bəy Şıxlinskidən 
düşdü. Bir neçə ağsaqqal onun 1918— 20-ci illərdəki fəaliyyətindən fəxrlə söhbət 
açdı. Dedilər ki, bu illərdə Daş Salahlı Məmməd koxa, Söyünbəy 
Sübhanverdixanov, Mədədbəy Vəkilov, Əskiparalı Mikayıl ağa Cahangirbəylə 
çiyin-çiyinə verib erməni daşnaklarına, gürcü menşeviklərinə qarşı vuruşaraq 
torpağımızı qorudular. 
45 
 
Mən də «Azərbaycan tarixi» kitabından oxuduğum bir epizodu onlara 
danışdım: 
— Orada yazılır ki, 1915-ci ildə fabrik fəhlələri (məlum deyil hansı fabrikin 
— Ş. N.) gündəlik əmək haqqının artırılması üçün tətil eləyirlər. Bu təzyiqdən 
sahibkar əmək haqqını beş qəpik də artırır. Lakin bunu sədəqə kimi qəbul edən 
fəhlələr yenə imtina edirlər. Tətilçilərin qətiyyətini görən qəza rəisinin müavini 
Cahangir bəy Şıxlinski fəhlələrin beş nəfər nümayəndəsini yanına çağırıb onları 
həbslə hədələyir. Əmr edir ki, işə başlasınlar. Polislər də fabriki mühasirəyə alırlar. 
Lakin tətilçilər inadla öz tələblərinin ödənilməsinə nail olurlar, onların əmək haqqı 
beş qəpikdən on beş qəpiyə qədər artırılır, üstəlik də iş günü yarım saat azaldılır... 
Bu yerdə dözə bilməyən    ağsaqqal      maarifçi     Abdulla Babanlı dedi: 
— Yalandı, oğul, büsbütün yalan epizoddur. Əvvəla bizim Qazaxda elə bir 
fabrik olmayıb. Bizdə indi də, o vaxt da xırda xalça, kəlağayı, dondurma və konfet 
sexləri var. Bizdə inqilabdan əvvəl belə sexlərin və dükanların sahibkarları Hacı 
Rəsul uşağı adı ilə tanınan Məmmədəli, Əbdüləli, Mirzəvəli və başqa qardaşlar 
vardı. Onlar da xeyirxah, kasıba, yetim-yesirə əl tutan oğullar idi. Dükanlarından 
bir kəlağay alanda, birini də bağışlayırdılar. Onlar xırda-para şeylərin alverçisi 
deyildilər, əsl tacir idilər. Mən əsrdən böyüyəm, nə təhər olub ki, bu boyda tətili nə 
görmüşəm, nə də eşitmişəm. Yalan yazır o oxuduğun «Azərbaycan tarixi» kitabı... 
Yaxşı tanıdığım bir tarixçi professorun kitabından aşağıdakı cümlələri 
oxuyanda o vaxt mən də general Cavad bəy Şıxlinskinin xalqının düşməni 
olduğuna inanmışdım. Eləməyib tənbəllik bu cümlələri də Abdulla müəllimə 
oxudum: «Müsavat generalı Cavad bəy Şıxlinski, polkovnik Cahangir bəy 
Kazımbəyov, polkovnik Məhəmməd Mirzə Qacar, məşhur musavatçı Xan Xoyski 
qardaşları və başqaları qiyamın bilavasitə təşkilatçıları olmuşlar. 
Əksinqilabçı ünsürlərdən təşkil edilən qiyamçılar on-on iki minlik böyük 
dəstəyə və üç artilleriya batareyasına malik idilər. 
Mayın iyirmi altısında qiyamçılar hərbi cəbbəxananı ələ keçirdilər, 
dəmiryol vağzalını tutdular. Müsavatçılar şəhər əhalisi içərisində bolşeviklər, qızıl 
əsgərlər əleyhinə hər cür böhtanlar yayır, guya bolşeviklər əleyhinə bütün 
Azərbaycan üsyan etmişdir, — deyə fitnə-şayiələr yayırdılar». 
Cümlələri oxuyub qurtaran kimi Abdulla müəllim titrək, arıq barmaqlarını 
sətirlərin üstündə gəzdirə-gəzdirə dedi: 
— Bu cümlələrdəki «böhtan, fitnəkar, şayiə, əksinqilabçı» sözlərini pozsaq, 
«qiyam və qiyamçıları» isə igid, üsyankar sözləri ilə əvəz etsək, professorun 
sözləri düz olar. 
Əlbəttə, on dörd il əvvəl Abdulla müəllim bu iradları mənə ikilikdə, özü də 
astadan, ehtiyatla deyirdi. Onda nə demokratiya vardı, nə də aşkarlıq. 
1991-ci ildə arxivdə rast gəldiyim bir kitab məni çox sevindirdi. Sevindim 
ki, nə general Əliağa Şıxlinskinin yazdığı, nə də onun qohumunun dediyi səhv 
olmadı. 1912-ci ildə Qafqaz canişinliyinin mətbəəsində nəşr olunmuş «Kavkazski 
46 
 
kalendar» sorğu kitabı bunu bir daha təsdiq etdi. Kitabın dörd yüz səksən 
doqquzuncu səhifəsində belə bir qeyd var: «Otuz doqquzuncu artilleriya 
briqadasının komandiri general-mayor Kalin, birinci rotanın komandiri isə kapitan 
Cavad bəy Şıxlinskidir». 
Yeri gəlmişkən həmin kitabdan müəyyən səhifələri qısaca olaraq oxuculara 
təqdim edirəm. Ona görə ki, orada xalqımızın görkəmli hərbçi oğulları haqqında 
məlumat verilir. 
Dörd yüz yetmiş səkkizinci səhifədən:  
—Birinci Qafqaz ordusu korpusunun artilleriya müfəttişi general-leytenant 
Səməd bəy Mehmandarov, əlli ikinci artilleriya briqadasında birinci divizion 
komandiri Əsəd bəy Talışxanov, Qafqaz canişinliyinin hərbi qərargahında 
ştalmeyster  (orduda süvari zabiti - Ş. N.) Bəhram xan Naxçıvanski xidmət edirlər. 
Yüz otuz altıncı səhifədən: 
—Cavanşir qəzasının Tərtər qəryəsində praporşik Gəraybəy Vəkilovun, 
Qarasaqqalıda İsfəndiyar bəy Muradovun (general Ə. Şıxlinskinin bacısı oğludur. 
Az müddət Qazax qəzasının rəisi olub. 1920-ci ilin mayında Gəncə üsyanın 
iştirakçısı adı ilə məşhur ədəbiyyatşünas Firidun bəy Köçərli, doktor Məcid bəy 
Vəkilov, müəllim Nadir bəy Dağkəsəmənski ilə birgə bolşeviklər tərəfindən 
güllələnib — Ş. N.), Qazax qəzasında starşina köməkçisi Cahangir bəy Şıxlinski və 
Məcidbəy Şıxlinskinin fəaliyyətindən danışılır. 
Beş yüz iyirmi doqquzuncu səhifədə isə Əliağa Şıxlinskinin iyirmi ikinci 
artilleriya briqadasında birinci polkun komandiri olduğu göstərilir. 
«Kavkazski kalendar»dakı bu tapıntılarımdan sonra cəsarət edib 1990-cı ilin 
sentyabrında «Bizim generallar» verilişində general Cavad bəy Şıxlinski haqqında 
sorğu ilə çıxış elədim. İki gün keçməmiş bir nəfər zəng elədi. Dedi ki, çıxışınıza 
qulaq asdım. Çox sağ olun ki, mənim babalarım Cavad bəy   və   Rüstəm bəy 
Şıxlinskilər haqqında az-çox məlumat verdiniz. Amma heç birinin şəklini 
göstərmədiniz. 
—Yoxdur, — dedim, — qardaş, heç bir arxivdən şəkillərini tapmaq 
mümkün olmadı. Mən də ona görə sorğu elədim ki, kimdə onların şəkli varsa, bizə 
göndərsin. Əgər doğrudan da o kişilər sənin babandırsa kömək elə, şəkillərini 
tapaq. 
—Var, — deyə xəttin o başındakı adam inamla bildirdi. 
Mən sevinclə: 
—Harda, kimdə? — deyə soruşdum. 
—Qazaxda, anamda. Siz bir neçə il əvvəl anamla bu barədə telefonla 
danışmısınız. Anam isə əmisi Cavad bəyin adı gələndə həmişə ehtiyat edir. Bir də 
itkin şəkillərdən sonra anam heç kəsə inanmır. Sizin verilişə baxıb, indi özü 
Qazaxdan zəng eləmişdi ki, qəzetdə dərc olunan yazılarını oxuyuram, verilişinə də 
baxdım, şəkilləri ona etibar eləyə bilərəm... 
47 
 
Danışan Ədilə xanım Şıxlinskayanın oğlu Rüstəm idi. On ildən sonra bu 
görüşün baş tutması üçün polkovnik Rüstəm bəyin nəvəsi Rüstəmə təşəkkür edib, 
Qazaxa getdim. Gedəndə özümlə respublika kino-fotosənədlər arxivindən tapdığım 
iki nadir şəkli də götürmüşdüm. 1919-cu ildə çəkilən bu şəkillərdə Azərbaycan 
Xalq Cümhuriyyəti Ordusunun general və zabitləri təsvir olunmuşdu. Hər iki 
şəkildə cavan bir zabitin ad-famili yazılmışdı: Bahadır bəy Vəkilov. 
 
*** 
Elə ilk görüşdən bir-birimizdən üzrxahlıq elədik. Ədilə xanım yanıqlı-
yanıqlı dedi ki, gözüm qorxub, ay oğul, iyirminci, bir də otuz yeddinci illər bizim 
ailəyə heç nədən çox ağır zərbələr vurub. Sənin ön il bundan qabaqkı telefon 
zəngində isə yara hələ isti idi. Şəkillərin yarasını deyirəm, ən çox məni yandıran da 
Əliağa babamın ağ at üstündə çəkilmiş yeganə fotoşəkli idi. Günah məndə oldu, 
heç olmasa üzünü çıxartdırıb özümdə saxlamadım. Rüstəm dönə-dönə gedib o 
rejissoru axtarıb. Deyiblər rəhmətə gedib. Şəkillər də itdi-batdı. Nə isə olan-oldu, 
keçən-keçdi... Məndə qalan şəkillər bunlardı, — deyib, Ədilə xanım «Nikolaydan 
qalma» bir albomu stolun üstünə qoydu. Albomun ilk səhifəsində çərkəzi geyimli 
cavan bir zabit şəkli... İri ala gözləri necə də tanış və doğmadır. Mənim şəklə 
diqqətlə baxdığımı   görən Ədilə xanım: 
—Dayımdı, — dedi, — müsavat zabiti olduğuna görə iyirminci ildə 
bolşeviklər onu da güllələyiblər. 
Onun səsindəki təsvirəgəlməz kövrəklik, həzin bir qəm dalğası varlığımı 
titrətdi. Adam belə anlarda qarşısındakına təsəlli verməkdən də məhrum olur. 
Daxili təlatüm, vicdanın səsi olub keçmiş ədalətsizliyi, vəhşiliyi ittiham edir. 
Dərindən köks ötürüb, «heyf» — deməkdən başqa əlindən bir şey gəlmir. Çünki 
nahaq qan tökənləri, heç nədən insan güllələdənləri ittiham etmək gecdir. O 
vəhşiləri indi tarix mühakimə edir. Tarix öz səhifələrində onlara amansız cəza 
verir, gec də olsa əyrini-əyri, düzü-düz yazır. 
Ağır qəm yükünün altından qurtarmaq xatirinə soruşdum: 
—Dayınızın adı necədir, Ədilə xanım? 
—Bahadır bəy Vəkilov. 
—Ola bilməz, — dedim. — Özümdən asılı olmayaraq səsim bərkdən çıxdı. 
—Onda bu şəkillərə baxın, zəhmət olmasa... 
Mən özümlə götürdüyüm bir qrup milli ordu əsgərinin iki fotoşəklini ona 
göstərdim. 
—Bu, tən ortada oturan Bahadır dayımdı, — dedi. İkinci şəklə baxır: — Bu 
da odu, dayımdı... Bu şəkillər bizdə yoxdu. Sizdə hardandı? — deyə soruşdu. 
—Arxivdən tapmışam, — dedim. 
—Oy, nə yaxşı iş görmüsünüz, çox sağ olun... Mənim anam Böyükxanım 
Vəkilovlardandır. İbrahim ağa Vəkilovun qızıdır. General-topoqraf     İbrahim 
ağanın yox, o, Paşa ağanın oğludur. Mənim babam isə Pənah ağa Vəkilovun 
48 
 
oğludur. İkicə dayım vardı: böyüyü İsfəndiyar bəy, kiçiyi isə Bahadır bəy idi. 
İsfəndiyar dayım 1907-ci ildə Qori seminariyasını qurtarmışdı. Bir müddət  Bakıda 
rus-tatar məktəbində müəllim işləyib. 1910-cu ilin yayında görkəmli maarifçi 
Əhmədağa Mustafayevin Dilicanda ədəbi fəaliyyətinin iyirmi beş illiyi keçirilib. 
Dayım yubileyin təşkilatçısı olub. Böyük şairimiz   M.Ə.Sabirin «Hophopnamə» 
sinin nəşri üçün ianə toplayıb. 1918-ci ildə Qazax seminariyası açılanda  Firidun 
bəy Köçərli onu Qazaxa dəvət edib. Səməd Vurğunun, Seyfulla Şamilovun, 
Mirqasım Əfəndiyevin, Osman Sarıvəllinin, Mehdi Hüseynin, Mehdixan 
Vəkilovun və yüzlərlə seminaristin müəllimi olub. Bolşevik hökuməti qurulanda      
əksinqilabçı-müsavatçı fəaliyyətinə görə Solovki konslagerinə sürgün etdilər. Ana 
tərəfimdən Solovki adalarında əzab çəkənlər çox olub. Müsavat  parlamentinin 
üzvü Rəhim bəy Vəkilov, maarifçi Zəkəriyyə Vəkilov, Məmmədhəsən  Vəkilov-
Baharlı, Bakı Darülmüəllimatının direktoru Mədinə xanım Vəkilova-Qiyasbəyli isə 
otuz yeddinci ildə güllələndi. Azərbaycan parlamentinin üzvü, partiyanın ikinci 
lideri Mustafa ağa Nadir bəy oğlu Vəkilov 1920-ci ildə Türkiyəyə mühacirətə 
getdi..Solovki konslagerində on il həbs cəzası çəkən dayım İsfəndiyar bəy Vəkilov 
1936-cı ilin noyabrında qayıtdı. Ömrünün axırına kimi  müəllimlik etdi. 1960-cı 
ildə vəfat edən dayımın indi bir qızı, bir oğlu qalır. Oğlu İbrahim Vəkilov istefada 
olan polkovnikdir. Kiçik dayım Bahadır bəy Vəkilov idi. Bayaq dediyim kimi 
iyirminci ildə cavankən bolşeviklər güllələdilər, heç  evlənməmişdi də. Sizin 
tapdığınız şəklin arxasında yazılıbmı, neçənci ildə çəkilib? 
—1919-cu ildə çəkilib, — deyə cavab verdim. 
—Mənimlə yaşıddı, dayımın şəkli, — deyib Ədilə xanım qəmli-qəmli 
köksünü ötürür. Ovcundakı xırdaca güllü dəsmalla nəmli gözlərini sildi. 
—Ədilə xanım, bolşeviklər ana tərəfinizdən ona görə çox adamı güllələyib, 
sürgün ediblər ki, Rəhim bəy Vəkilov müsavat parlamentinin üzvü olub və 
nəslinizdə bəylik varmış. Əslində maarifçilər daha çox olub. Tbilisidəki Qori 
seminariyasının arxivində işləyəndə bir dəfə maraqlandım ki, görüm neçə Vəkilov 
oxuyub. Saydım, on bir nəfər idi. Hələ Qazax seminariyasını qurtaranlar da olub... 
Bəs, ata tərəfinizi niyə incidiblər? 
— Ata tərəfimdə də ağalıq var idi. «Ağalıq» yeri adlanan Şıxlinskilərə 
məxsus torpaqlar indi də  qalır. Birinci Şıxlıya  çatmamış, Kür qırağı yerlər 
Şıxlinskilərin olub. İndi orda üzüm bağı salınıb... Polkovnik atam Rüstəm bəy 
Şıxlinskini də 1920-ci ildə bolşeviklər güllələdilər. Bizim ailə Bakıdan Qazaxa 
köçdü. Sonra Gəncə üsyanı oldu. Cavad əmim İrana getdi. Evimizdə başıpapaqlı 
qalmadı. Anam  Qazaxda arteldə dərzi işləyirdi, bir təhər dolanırdıq. 1932-ci ildə 
olan bir hadisə heç vaxt yadımdan çıxmır. «Çistka» vaxtı idi. Bir gün anamı 
komsomolçular kluba çağırdılar. Belə yerlərdə heç vaxt olmayan anam getmək 
istəmirdi, utanırdı. Dedilər ki, Bakıdan «çistka» aparmağa nümayəndə gəlib, 
getməsən vəziyyətin daha pis olar. «Kulak» kimi sürgün edərlər, körpələrinə 
yazığın gəlsin. Onda anam məni də özü ilə apardı. Yığıncaq başlandı. Səsə 
49 
 
qoydular ki, Böyükxanım İbrahimağa qızı Şıxlinskayanın səsi alınsın, yoxsa yox. 
Yerdən: qadındı, köməksizdi, əri, qaynı və bir qardaşı güllələnib, bir qardaşı isə   
sürgündədir, bağışlansın, — deyənlər çox oldu. Bu vaxt bizim keçmiş nökərimizin 
komsomolçu oğlu söz alıb kürsüyə çıxdı.   Anam ürəkləndi. Utancaq anam ilk dəfə 
başını qaldırıb ümidlə kürsüyə tərəf baxdı. Nökərimizin komsomolçu oğlu 
Lenindən, Stalindən, proletariatdan və yeni qurulan kolxozdan odlu-odlu danışırdı. 
Bəyləri, ağaları təhqir edə-edə birdən üzünü anam tərəfə tutub, əlini irəli uzatdı: — 
Bu, o Vəkilovlardan, o  Şıxlinskilərdəndir  ki, proletariatın qanını su yerinə axıdıb. 
Səsi alınmalıdır. Vəssalam, — deyib kürsüdən fəxrlə düşdü. Anamı işdən çıxardıb, 
«səsini» aldılar. Ailəmiz hökumət yanında gözükölgəli oldu. Dinə bilmədi yazıq 
anam. 
Dünya yaxşı adamlardan xali deyilmiş, ay oğul. Bir xeyli sonra anam o 
vaxtın nüfuzlu adamları Həmid Əfəndiyevə və Sayad Bəhərzalova müraciət etdi. 
Onlar kommunist olsalar da, vicdanlı adamlar idilər. Anamın «səsini» qaytarıb, 
özünü də işə bərpa etdilər. O vaxt əmim Cavad bəy İranda sağ idi. Onda sərhəd çox 
da möhkəm deyildi, gedib-gələnlər vardı. Xəbər gətirmişdilər ki, general Cavad 
bəy Şıxlinski Ərdəbil qarnizonunun komandanıdır. Əmimə Azərbaycan 
Demokratik ordusunda general-mayor rütbəsi verilmişdi. Səhv eləmirəmsə, on 
doqquzuncu ildə verildiyini anam danışardı. Əmim də, atam da Birinci Dünya 
Müharibəsində Tatar polkunun tərkibində vuruşublar, hər ikisi «Müqəddəs Georgi»     
və «Müqəddəs Vladimir» ordenləri ilə təltif olunublar. Otuz-qırxıncı illərdə o 
taydan, Cavad bəydən, onun qoçaqlığından yaxşı sədalar gələndə bizim qocalar    
pıçıltı  ilə, ehtiyatla danışırdılar ki, Cavad bəy hərbi işdə atamdan da mahir olub. O, 
əmisi Əliağa Şıxlinski qədər qoçaq imiş. 1946-cı ilə qədər eşidirdik ki, əmim 
sağdır, evlənib iki oğlu — Çingiz, Nazir və Gövhər adında qızı var. 
—Cavad bəy böyük idi, yoxsa atanız Rüstəm bəy? 
—Cavad əmim 1875-ci ildə anadan olmuşdu. Yaşı qırxı keçsə də 
evlənməmişdi. Bizim Şıxlinskilərin arasında gec evlənənlər var. 
—Ədilə xanım, elə general Əliağa Şıxlinski buna canlı sübutdur. O da 
gec—qırx altı yaşında evlənib. 
Anam danışardı ki, boy-buxunda, bacarıqda, xasiyyətdə də Cavad bəy əmisi 
Əliağa Şıxlinskiyə oxşayırdı. Atamı da, əmimi də Əliağa babam Tiflisdəki zadəgan 
balalarına məxsus kadet korpusuna qoymuşdu. Oranı bitirəndən sonra hər ikisini 
Peterburqa aparır, vaxtilə özünün oxuduğu Mixaylov topçuluq məktəbinə oxumağa 
qoyur. Atam əmim Cavad bəydən üç yaş kiçik idi, 1878-ci ildə anadan olub. Hər 
ikisi də Qazaxda anadan olub. Sizə danışdıqlarımın hamısını anam yazmışdı, ordan 
oxumuşam, hara qoymuşam, harda gizlətmişəm tapa bilmirəm... Anam bu yazıları 
müharibədən qabaq yazmışdı. Deyirdim ki, ay ana, at getsin, bu yazılar nəyinə 
lazımdır. Birdən nə olar... Bunlara görə başımız bəlalar çəkər. Anam da 
arxayınçılıqla: «Yox, qızım, — deyərdi, — vaxt gələcək lazım olacaq, belə 
kişilərin adı batmamalıdır». 
50 
 
— Ədilə xanım, nə general əminiz Cavad bəyin, nə də polkovnik atanız 
Rüstəm bəyin Azərbaycan milli ordusundakı əvəzsiz xidmətləri itib-batmayıb. 
Xalqımızın görkəmli oğlu Mirzəbala Məmmədzadənin «Azərbaycan milli 
ordusunun keçdiyi yollar» məqaləsində onlar barədə məlumat var: «Ağdamda 
(1918-ci ildə) pulemyot bölüyünə məxsus hazırlıq məktəbi açıldı. Sonralar 
bolşeviklər tərəfindən edam edilən mərhum miralay (polkovnik) Şıxlı Rüstəm 
bəyin idarəsi altında topçu hissəsi təşkil edildi». Müəllif yazırdı ki, yenicə 
yaradılan Müsavat ordusunun birinci diviziyasına mirliva (general-mayor) Cavad 
bəy Şıxlinski komandan təyin edildi... 
Zəngəzurda məskun olan ermənilər İrəvan daşnaklarının təhriki ilə bu 
vilayəti özlərinə ilhaq etmək niyyətilə Azərbaycan hakimiyyətini tanımırdılar. 
1919-cu ilin oktyabr ayında general Cavad bəy Şıxlinskinin komandanlığı altında 
Zəngəzur ermənilərinə qarşı hərbi yürüş oldu. Bu səfər bir aydan artıq davam etdi. 
Zəngəzurdakı erməni milli hissələrinə qarşı hərbi əməliyyatlar aparan 
Cavad bəy Dığ kəndi ərazisində düşmənin möhkəmləndirilmiş istehkamlarını 
dağıdır və kəndi onlardan təmizləyir. Az sonra ingilislərin işə qarışması ilə hücum 
dayandırılır. Noyabrın iyirmi üçündə barışığa əsasən erməni hərbi hissələri 
Zəngəzur ərazisini tərk edir. 
General Cavad bəy Şıxlinskinin 1919-cu il noyabrın səkkizində həmin 
döyüşlər barədə hərbi Nazirliyə göndərdiyi bir teleqram Mərkəzi Dövlət   
Arxivində saxlanılır. 
«Adamların həddindən artıq yorulduqlarını və Dığ kəndini əldə saxlamağın 
mümkün olmayacağını müəyyənləşdirdikdən sonra, mən qrupu Zabıx çayının 
şimal sahilinə çəkməyi və əlverişli mövqe tutmağı qərara aldım. 
Bütün hissələr çayı sağ-salamat keçib müəyyən olunmuş mövqeyi tutdular. 
Enişi enərkən toplardan biri yoldan çıxdı və dərəyə düşdü, onu çıxartmaq mümkün 
olmadı. Həmin topun açarını, təkərlərini və mühüm hissələrini söküb götürdük. 
Top bizim mövqeyimizin yaxınlığındadır, çalışıram ki, ayın doqquzuna kimi 
çıxardıb aparaq. Mənim bütün göstərişlərimi yerinə yetirmək üçün Yadigarovun 
dəstəsi Abdallara gəlib. 
Qəhrəmanlıqla həlak olan Cavanşir alayının podpraporşiki Muradovun və 
Zaqatala alayının praporşiki Qazıyevin böyük cəsurluğunu xüsusi qeyd etməliyəm. 
Bizim artilleriyada əla döyüş xidmətləri olan podpolkovnik Novruzovun 
məharətini də unuda bilmərəm. Bizim itki belədir: Zaqatala alayından həlak olan 
və itkin düşən qırx nəfərdir, əlli nəfəri isə yaralanıb. Cavanşir alayından beş nəfər 
həlak olub, iyirmi nəfər yaralanıb. Şəki alayından iki nəfər yaralanıb, Qarabağ 
alayından isə ikisi və artilleristlərdən bir nəfər yaralanıb. Zabitlərdən üçü həlak 
olub, dördü isə yaralanıb. İtkilərimizin sayını əlavə olaraq yenə Sizə bildirəcəm. 
General-mayor Cavad bəy  
ġıxlinski 
Abdallar kəndi». 
51 
 
Cavad bəy Şıxlinskinin komandanlıq etdiyi birinci piyada diviziyası 1919-
cu ilin sonlarında Gəncədə yerləşirdi. Diviziya üç alaydan və üç taburdan 
(batalyon) ibarət idi: Cavanşir alayının komandiri podpolkovnik Səməd bəy 
Rüstəmbəyov, Zaqatala alayının komandiri polkovnik Əhməd bəy Dibirov və 
Gəncə alayının komandiri Cahangir bəy Kazımbəyov idi. 
 
Gəncə. Birinci piyada diviziyasının rəisi, 
                            general ġıxlinskiyə
1
 
Təcili teleqram  
1920-ci il 27 aprel 
«Bolşeviklər Yalama stansiyasına hücum etdilər. Onlar dayanmadan 
irəliləyirlər. Xudatı ələ keçiriblər. Çıxılmaz vəziyyətdəyik. Günü bu gün Qızıl 
Buruna Qazaxdan bir batalyon və Gəncədən bir batalyon göndərmənizi əmr 
edirəm. Hər bir batalyonda ən azı 500 süngü və pulemyot olmalıdır. Yük qatarını 
artıq göndərmişik. Həmin hissələrin gəlməsi vaxtını teleqrafla bildirin. Biz 
batalyonları sabaha gözləyirik. 
Hərb naziri artilleriya generalı 
Səməd bəy Mehmandarov». 
Respublika Mərkəzi Dövlət Arxivində saxlanılan daha bir sənəd. Hərbi 
Dəniz komissarı Çingiz İldırımın və Respublika bolşevik Ordusunun müvəqqəti 
Qərargah rəisi general-mayor Əbdülhəmid bəy Qaytabaşının 30 aprel 1920-ci ildə 
verdiyi əmrdə oxuyuruq: 
«Birinci piyada diviziyasının rəisi, general-mayor Cavad bəy Şıxlinskinin 
tabeliyində olan, Gəncə və Zaqatala quberniyalarında yerləşən bütün hərbi 
hissələrə, habelə Qarabağ bölməsinin döyüşçülərinə təcili olaraq XI Qızıl Ordunun 
komandanlığına hərbi əməliyyatlar zamanı tabe olmasını əmr edirəm. Bütün başqa 
hallarda bu hərbi hissələr əvvəlki kimi mənim tabeçiliyimdə qalır». 
Nə igid Cavad bəy, nə də onun mərd əsgər və zabitləri bolşeviklərin bu 
ədalətsiz əmrinə boyun əymədilər. Onlar son güllələri qurtarana kimi Gəncə 
üsyanını davam etdirdilər... 
İyirminci il aprelin iyirmi yeddisində bolşeviklər Azərbaycanı zəbt edəndə 
Gəncə qaynar qazana dönmüşdü. Hamı silaha sarılmışdı. O günlərin hadisələrini 
alay komandiri, polkovnik Cahangir bəy Kazımbəylinin mühacirətdə yazdığı 
«Gəncə üsyanı haqqında xatirələr»ində daha real görürük. O, yazır: «...Mayın 
iyirmi üçündə səhər saat altıda növbəti fəaliyyət planını  və birgə işləri 
                                                          
1 Bu teleqramı bəzi müəlliflər səhvən tam artilleriya generalı Əliağa Şıxlinskinin adına dərc edirlər. 
Əvvəla, Əliağa Şıxlinski heç vaxt birinci piyada diviziyasının rəisi olmayıb. İkincisi də Əliağa Şıxlinski 
1912-ci ildən 1917-ci ilədək general-mayor rütbəsində olmuşdur. Teleqram, haqqında söhbət açdığımız, 
onun qardaşı oğlu general-mayor Cavad bəy Məmmədağa oğlu Şıxlinskiyə vurulub  (1875—1959)  — 
müəl. 
 
52 
 
müəyyənləşdirmək üçün şəhərdə olan birinci Azərbaycan diviziyasının rəisi 
general Cavad bəy Şıxlinskini, Azərbaycan Ordusunun baş intendantı general 
Məhəmməd Mirzə Qacarı və süvari diviziyasının rəisi general Teymur bəy 
Novruzovu müşavirəyə dəvət etdim. İlk iki general onların arxasınca göndərilmiş 
polk adyutantının müşayiəti ilə gəldilər. Küçələrə çıxan əhalinin sevincini xüsusi 
qeyd etmək lazımdır. Əhali polkun qərargahına gələn hər iki generalı «Yaşasın» 
sədaları ilə qarşıladı. Onları qərargaha əllərinin üstündə apardılar. Uzun müddət 
küçələrdə sevinc qışqırtısı eşidilirdi. Yalnız mənim təkidli xahişlərimdən sonra 
kütləni sakitləşdirmək mümkün oldu. Xalq evlərinə dağılmışdı. Bu müşavirədə 
general Məmməd Mirzə Qacar yerli hökumətin ümumi rəhbəri və təşkilatçısı 
seçilir. Artilleriya generalı Cavad bəy Şıxlinski həm bolşeviklərdən alınmış 
artilleriyanı, həm də bolşeviklərin pozub-dağıtdıqları Azərbaycan artilleriyasını 
yenidən təşkil edir. 
Mən öz polkuma və partizan dəstələrinin   fəaliyyətinə rəhbərlik edirəm». 
Ədilə xanımla köhnə albomu yenidən vərəqləyirik. İllərlə arxivlərdə 
axtardığım general Cavad bəyin və polkovnik Rüstəm bəy Şıxlinskilərin 
fotoşəkillərinə ilk dəfə burda rast gəlirəm. Sevincimin həddi-hüdudu yoxdur. 
Yetmiş ildən çox adı, fəaliyyəti hərb tariximizdən yoxa çıxan iki görkəmli 
sərkərdəmizin qaytarılması üçün Ədilə xanıma təşəkkür edib ayrılıram. 
İnqilabın ilk günlərində musavat generalı «damğası» ilə təqib olunan 
məşhur hərbi xadimlərimiz Əliağa Şıxlinskinin, İbrahimağa Vəkilovun, Səməd bəy 
Mehmandarovun, Mirkazım xan Talışxanovun, Firudinbəy Vəzirovun, İbrahimağa 
Usubovun, Qalib bəy Vəkilovun, Daniyal bəy Həlləcovun, Əhməd bəy Dibirovun 
başına nələr gətirilməyib? Vaxtlı-vaxtsız qapıları döyülüb, onlara ağla gəlməyən 
suallar verilib: bəy baban nə vaxt ölüb, niyə köhnə orduda qulluq eləmisən? 
Türkiyədə, İranda neçə qohumun var? 
Azərbaycan Demokratik hökümətinin polkovniki Əhməd bəy Dibirovun 
qızı Nəcibə xanım Abdullayeva hazırda Bakının Qaqarin küçəsindəki səkkiz 
nömrəli evdə yaşayır. O, ağrılı-acılı illəri Nəcibə xanım kədərlə xatırlayır: 
- İstefaya çıxan atam Balakən rayonunun Mahamalar kəndində yaşayırdı. 
Otuzuncu illərdən başlayaraq çox get-gələ saldılar. Amma onu həbs etmək üçün bir 
əsas tapa bilmirdilər. Nəhayət, həyat yoldaşım — 1917-ci ildən partiyanın üzvü 
olan Əmir Abdullayevi həbs etdilər. Səbəbi də bu oldu ki, musavat polkovnikinin 
qızına evlənibsən. 
...Atam kəndin mərkəzində ağsaqqallarla söhbət edirmiş. Bu vaxt bir xoruz 
onların yanındakı kötüyün üstünə çıxıb dalbadal banlayır. Səbri tükənən atam zəhlə 
tökən xoruza zarafatla: «ay xoruz, — deyir, — sən də komsomol kimi nə qışqır-
bağır salmısan». Xırdaca bir daş atıb xoruzu qovur. Bir azdan evə qayıdan atamı 
yarıyoldan qaytarıb orqana apardılar. Sorğu-suala tutdular və günahlandırdılar ki, 
sən nə haqla komsomolu təhqir etmisən. Onu Sibirə sürgün etdilər. Atam o gedən 
oldu. O gündən mən «xalq düşməni»nin qızı və «xalq düşməni»nin həyat yoldaşı 
53 
 
oldum. İki ay sonra bizə xəbər verdilər ki, atanız türmədə ürək partlamasından 
vəfat etdi. 
*** 
İyirminci ildə rusca dərc olunan «Kommunist» qəzeti generallarımızın və 
ziyalılarımızın təqib olunması barədə kifayət qədər yazılar verib. Azərbaycan 
bolşeviklər partiyasının orqanı olan bu qəzetin səhifələrini vərəqləyəndə 
Azərbaycan və onun övladları haqqında ürəkaçan heç nəyə rast gəlmirsən. Əgər 
iyirminci ilə qədər Azərbaycan tarixindən bixəbər olan adam bu qəzeti vərəqləsə, 
istər-istəməz düşünər ki, bu xalqda ziyalı yox imiş, bu xalq quldur, sərgərdan, 
əksinqilabçı, rüşvətxor və oğru imiş. 
Yeni bolşevik hökuməti Azərbaycanda özünü möhkəmlətmək üçün XI 
ordunun gücü ilə hər cür alçaqlığa əl atıb. Evləri müsadirə, ziyalıları həbs edib, 
güllələyib, qəddar və vəhşi hərəkətlərini həyata keçirib. 
Qəzetin 29 iyun 1920-ci il tarixli nömrəsində oxuyuruq: 
«Gəncə Quberniyasının Fövqəladə Komissiyası elan edir: Gəncə 
Quberniyasının Fövqəladə Komissiyası aşağıda adı çəkilən ailələri girov saxlayır: 
Qacarlar, Kazımbəyovlar, Şıxlinskilər, Xanxoyskilər ailəsini və Gəncədə iki yüzə 
yaxın görkəmli burjuaziya sinfindən olan şəxsləri. 
Əgər bunlardan kimsə üsyan qaldırmaqda, ya da sui-qəsddə yaxalanarsa, 
həmin şəxs dərhal sorğu-sualsız güllələnəcəkdir». 
«Kommunist» qəzetinin 30 iyun 1920-ci il tarixli nömrəsində yazılır: 
«Gəncə.  İyunun 28-də     Tiflisdən gələn yoldaşlar xəbər verirlər ki, Azərbaycan 
əksinqilabçılarının hamısı Tiflisin küçələrində veyillənirlər. Hazırda Rəfiyevlər 
ailəsinin hamısı, general Cavad bəy Şıxlinski Teymur bəy Novruzov və bütün 
Şamxor bəyləri də oradadırlar. 
Yusif bəy Konstantinopola gedib. Tiflisdə belə bir şayiə də gəzir ki, Gəncə 
üsyanındakı uğursuz təşkilatçılığına görə Xan Xoyski müsavatçıların tərəfindən 
qətlə yetirilib.
1
 Həm də xəbər verilir ki, Gürcüstanda sovet qoşunları ilə 
toqquşmada Zaqatala dairəsindəki gürcü əsgərləri onlara güllə atmaqdan imtina 
ediblər. Ona görə ki, güllələnən zabitlərin yeddi nəfəri gürcü olub». 
«Kommunist» qəzeti, 6 iyun 1920-ci il tarixli nömrəsində: «General 
Şıxlinski həbs olundu. Gəncə, 3 iyul. Məşhur əksinqilabçı və Gəncə üsyanının 
təşkilatçısı general Cavad bəy Şıxlinski cinayət axtarış idarəsinin milis rəisi 
tərəfindən həbs olunaraq Tiflisdəki xüsusi dəstənin sərəncamına verilmişdir. 
                                                          
1 Əslində Azərbaycan Respublikasının Xarici İşlər naziri Fətəli xan Xoyski 1920-ci il iyunun 19-da 
bolşeviklərin muzdla tutduğu erməni qatili Aram Yevkanyan tərəfindən Tiflisdə arxadan atılan güllə ilə 
öldürülmüşdü — müəl. 
 
54 
 
Gürcülər həbs olunan general Cavad bəy Şıxlinskini ona görə 
günahlandırırlar ki, o, Azərbaycan Respublikasına gələn gündən (1918—20-ci illər 
nəzərdə tutulur — Ş. N.) gürcü zabitlərini zorla hərbi işə cəlb etmişdir». 
Axırıncı cümlə tamamilə yalan və iftiradır. Əvvəla, tam məsuliyyətlə demək 
olar ki, «gürcü zabitləri zorla hərbi işə cəlb edilmişdir» sözləri Gürcü və 
Azərbaycan xalqı arasında təfriqə, ixtişaş salmaq naminə işlədilmişdir. İkincisi, heç 
vaxt 1918—20-ci illərdə gürcülər zorla Azərbaycan ordusuna çağırılmamışlar. 
Əksinə, onlar könüllü olaraq Azərbaycan milli ordusunda xidmət etmişlər. Hazırda 
hərbi arxivimizdə saxlanan sənədlər arasında onlarca gürcü əsgər və zabitinin 
bizim orduda könüllü qulluq etmək haqqında ərizə və raportları saxlanılır. Onların 
arasında yüksək rütbəlilər də var: Azərbaycan hərbiyyə məktəbinin rəisi, general-
mayor Konstantin Davıdoviç Çxeidze, 1919-cu ildə birinci süvari diviziyasının 
Qərargah rəisi Amaşukeli, general-kvartirmeyster V. D. Karqaleteli, general knyaz 
Makayev, general-mayor Aleksandr Pursalidze və başqaları. Hətta V. D. 
Karqaleteli 1920-ci il martın 20-də bizim ordudakı nümunəvi hərbi xidmətinə görə 
167 nömrəli əmrlə general-mayor rütbəsi ilə təltif olunmuşdur. 
O dövrün tarixçisi Cahangir Zeynaloğlu «Müxtəsər Azərbaycan tarixi» 
kitabında mart hadisəsindən danışanda gürcü piyada bölüyünün təmənnasız 
köməyini unutmur. O yazır: «O Tiflisdə Mavərayi-Qafqaz hökumətinin lütf və 
mərhəmətilə müsəlman ordusu adı altında ancaq kiçik bir dəstə təşkil edib, düşmən 
qarşısına, Kürdəmirə göndərildi. Dəstə birinci tatar (Azərbaycan — Ş. N.) süvari 
alayı ilə yenidən təşkil edilmiş ikinci süvari alayı, bir gürcü piyada bölüyü və bir 
Gəncə topçu batareyasından ibarət idi. Gürcü bölüyü Bakı məsələsində gürcülərin 
müsəlmanlar ilə birlikdə hərəkət etmələrinə bir əlamət və müsəlmanlara  kömək 
olaraq  göndərilmiş idi». 
O vaxtkı Azərbaycan—Gürcüstan münasibətlərindən onlarca belə fakt 
söyləmək mümkündür. Lakin yeni gələn bolşevik hökümətinin general Cavadbəy 
Şıxlinski və gürcü zabitləri barədə yazdığı fakt isə iki millət arasında suyu 
bulandırmaqdan başqa bir şey deyil. 
Rusca «Kommunist» qəzetinin bundan sonrakı nömrələrində nə general 
Cavad bəy Şıxlinskinin, nə də general Teymur bəy Novruzovun haqqında heç bir 
məlumat verilmir. Bundan sonra Cavad bəylərə əli çatmayan bolşeviklər 
Azərbaycanı tərk etməyən hərbçi oğullarımızın tuthatutuna başlayıblar. 
Qəzet 19 iyul 1920-ci il tarixli nömrəsində yazır: 
«Azərbaycan Sovet Sosialist Respublikasının İnqilabi Səhra Məhkəməsi 
iyulun 17-də general-qubernator Teymur bəy Məlik-Aslanovun məhkəmə işinə 
baxmışdır. On dörd nəfər kommunistin şahidliyi ilə Teymur bəyin evindən 28.340 
rubl məbləğində əşya müsadirə olunmuşdur. Teymur bəyin günahı ondan ibarətdir 
ki, o, müsavata qulluq göstərib və bolşeviklərə qarşı döyüşdə fəal iştirak edib. Ona 
görə də inqilabi məhkəmə Azərbaycan Dəmir yolu idarəsinin rəisi keçmiş 
55 
 
müsavatçı olan Teymur bəy Məlik-Aslanova ən ağır cəza verərək, ona ölüm hökmü 
kəsir. Məhkəmənin qərarı qətidir, şikayət qəbul olunmur». 
Qəzetin dörd gün sonra verdiyi bir xəbər isə general Cavad bəy Şıxlinskinin 
əmisi oğlu haqqındadır: 
«23 iyun 1920-ci il.Hərbi Səhra Məhkəməsi Şərif Abdulla oğlu Şıxlinskinin 
komandir olduğu fəhlə-kəndli batalyonunda yoxlama aparmışdır. Məlum olub ki, 
Şərif Şıxlinski 22.600 rub. məbləğində pul və yeməyi mənimsəyib; O, bu pulları 
hara xərclədiyini söyləsə də inandırıcı olmadı. Müsavatçı olduğunu boynuna aldı. 
Nəslən bəy və burjua qalığı olan bu zərərli elementə ona görə də üç il həbs cəzası 
verilir». 
Qarşımda arxivdən çıxarılmış, üz qabığı solmuş, qırx ildən də əvvəl 
Şıxlinskilərin bir qoluna qarşı tərtib edilmiş kiçik bir qovluq var. Bu işin içində 
1949-cu il mayın on yeddisində Azərbaycan SSR Dövlət Təhlükəsizliyi 
Nazirliyinin birinci şöbəsinin əməkdaşı mayor Siplis tərəfindən yazılmış və o vaxt 
üçün tamamilə məxfi sayılan bir arayış var. Həmin arayış Şıxlinskilərin əzab və 
əziyyətləri üçün əsas olmuşdur. Heç bir şeyə əsaslanmayan və sübuta yetməyən bu 
saxta sənədin tam mətni belədir. Türkiyədə siyasi mühacir Şıxlinski Qiyas bəy 
Cahandar bəy
1
 oğlu 1895-ci ildə doğulmuşdur. Azərbaycan SSR Qazax rayonu 
Şıxlı kəndinin sakini, Qazax rayonunun keçmiş nüfuzlu bəyi Müsavat hökuməti 
zamanı Gəncədə pristav olmuşdur. 1930-cu ildə siyasi banda yaratmış (?) və 
Azərbaycanın bir sıra rayonlarında əməliyyatlar keçirmişdir. Sonra qardaşları və 
quldur dəstələri ilə (?) Türkiyəyə mühacirət etmişdir. Müsavat liderlərinin göstərişi 
ilə Türkiyənin SSRİ ilə həmsərhəd rayonlarında bizim əraziyə göndərilmək üçün 
quldur dəstələri təşkil etmişdir. Azərbaycan SSR-də gizli antisovet təşkilat 
yaratmaq məqsədilə həmin quldur dəstələrinin köməyi ilə emisarların göndərilməsi 
həyata keçirilmişdir. İstər özü, istərsə də Türkiyədə yaşayan yaxın qohumları 
müsavatçı dairələrlə sıx bağlıdır və SSRİ-yə qarşı təxribat işi aparırlar. 
Bu, ağ yalan idi, çünki Şıxlinskilər Türkiyədə olarkən ancaq sovet rejiminə 
müxalifətdə idilər və öz xalqına qarşı təxribat aparmırdılar. Fransada və digər 
ölkələrdəki rus mühacirləri kimi bolşevizm diktaturası metodlarını ifşa etməkdə 
idilər. 
Buna görə də Azərbaycan Demokratik Respublikasının süqutundan sonra 
bolşeviklərin təqibindən mühacirət etmək məcburiyyətində qalan müsavat partiyası 
liderlərinin xaricdə olması totalitar rejimə rahatlıq vermirdi. Qiyas bəy Şıxlinski 
qardaşları və yaxın qohumları ilə onların arasında idilər. Onları Azərbaycan 
xalqının gözündən salmaq məqsədilə rejim ifşaedici materiallar uydurur, onları 
«xalq düşməni» kimi göstərməyə çalışır, Azərbaycanda qalan qohumlarını isə 
ailəlikcə Qazaxıstanın soyuq çöllərinə, Sibirin və Uzaq Şərqin ucqar tayqasına 
                                                          
1 Xalq yazıçısı İsmayıl Şıxlının «Dəli Kür»  romanındakı Cahandar ağadır — müəl. 
 
56 
 
sürgün edirdi («Xalq qəzeti», K. Muradov «Amansızlıq» məqaləsi, 21 may 1993-
cü il). 
Bu faciələri oxuyanda istər-istəməz general Cavad bəy Şıxlinskinin Vətəni 
tərk edib İrana mühacirət etməsinə haqq qazandırırsan. İstilaçı XI orduya qarşı son 
gülləsinə qədər vuruşan, torpağını yadlardan qoruyan yüzlərlə mərd, igid oğlumuz 
qürbətdə Vətən, el-oba həsrətiylə dünyasını dəyişdi. Onlardan biri də milli ordu 
generalımız, Gəncə üsyanının başçısı Cavad bəy Məmmədağa oğlu Şıxlinski idi. 
O, 1959-cu ildə Türkiyədə vəfat etmişdir. 
 
QƏRĠBƏ TALE 
Qaş qaraldı, uzaqlar yavaş-yavaş görünməz oldu. 
Axşam düşürdü. Örüşdən qayıdan mal-qaranın mələşməsi kəsildi. Yal 
gözləyən itlər zəncir gəmirir, dartınıb gah hirslə, gah da yazıq-yazıq zingildəşirdi. 
Yenicə doğmaqda olan Ay Kürün sularında yuyunurdu. 
Salahlı obasına qərib bir axşam mehman olmuşdu. İbrahimin səbri tamam 
kəsilmişdi. Tez-tez torpaq dama girib-çıxır, dinclik tapa bilmirdi. Gözü o tayda 
qalmışdı. Pənah kişi isə görünmürdü. İbrahim bir neçə dəfə gəlib Pənah kişinin 
xalxalına baxıb məyus qayıtdı. Atasının dostu ilxıçı Pənah sözünə düz adam idi. 
Paşa ağanın ölümündən sonra ilxıçı bu dostluğu ailənin böyüyü İbrahimlə davam 
etdirirdi. «Nə oldu, Pənah əmi niyə gəlmədi, bəlkə...». Öz-özünə verdiyi suallar 
İbrahimin intizarını daha da artırırdı. 
Şəmmətli meşəsinin bərabərində bir at kişnədi. Üstündəki adam ata 
acıqlandı. At şappıltı ilə suya girdi. Bir göz qırpımında payızın bulanıq sularını 
yarıb bu taya keçdi. 
İbrahim sahildə atlı ilə üzbəüz gəldi. Qorxaq və zəif bir səslə: 
—Pənah əmi, sənsənmi? — dedi. 
İlxıçı duruxdu. Qəfil zərbə dəymiş adam kimi əl-ayaq aça bilmədi: 
—Mənəm, oğul, — dedi, sən deyəsən lap doğrulamısan getməyi, 
hazırsanmı? Burda gözlə, evə dəyib gəlirəm. — Atını cığıra salıb, bir az aralandı. 
Birdən yarı yolda geri döndərib: 
—Ayə, a İbi, — dedi, evə bir şey demisənmi? 
—Deməmişəm, Pənah əmi, amma Yusifə bərk-bərk tapşırmışam ki, işdi 
gördün çox axtarırlar, anam çox ağlayıb sızlayır, onda deyərsən ki, dünən Qazaxda 
idim, eşitdim İbrahim Tiflisə oxumağa gedib. 
—Onda get bala bərənin yanında gözlə, birdən buralara hərlənən olar, indi 
gəlirəm, bir az da orda fikirləş. 
Pənah kişi itini mahmızladı. 
İbrahim qamışlıqda xeyli gözlədi. O, Pənah kişinin «bir az da gözlə» 
deməyindən şübhələndi.   «Yəqin anamdan qorxur, qarğış sahibi olmaq istəmir». 
Kür aşıb-daşanda gətirib sahilə çıxartdığı qarağac kötüyünün üstündə oturub, ağzı 
qaralan evlər arasından Pənah kişinin evini tapdı. 
57 
 
Gündüzlər ayaqyalın, başıaçıq oynadığı bu  hay-küylü sahil gecə yuxusunda 
uyuyurdu. Səssizlik onun qulağını batırır, qorxusunu artırırdı. Sakit çay da elə bil 
gündüzün haray-həşirindən yuxuya getmişdi. Daş atmasan onun səsini eşitməzdin. 
Qamışlıq xışıldadı. İbrahim diksinib əlini yerə uzatdı. Nəsə qamışlığı yara-yara ona 
tərəf gəlirdi. Qaranlıqda iki göz od kimi yanırdı. İbrahim «a kafir» — deyib, qorxa-
qorxa daş atdı. Çaqqal sivişib qamışlıqda yox oldu. «Yaxşı ki, dovşan deyil, nənəm 
deyərdi çaqqal yola uğurludu». 
İbrahim yenidən Pənah kişinin evini axtarıb tapdı. İlxıçının qara damının 
qapısı cırıltı ilə açıldı. Əvvəl Pənah kişi, sonra da əli xurcunlu arvadı çıxdı. 
—A kişi, uşaqlara tuman-köynək almağı unutma. 
—Rəhmətliyin qızı, mən at satmağa gedirəm, yoxsa tuman-köynək almağa, 
— Pənah kişi arvada hirsləndi. — Axşama kimi kor Baqrat tuman-köynək satır, 
ondan alsan belin qırılarmı? 
—Onda son atanın goru, bir az mampası al, — arvad yalvardı, — uşaqlar 
neçə gündü sevincək olublar ki, dədəmiz şəhərdən mampas alacaq. 
Pənah kişi könülsüz: 
—Yaxşı, yaxşı, — deyib, xurcunu atın belinə aşırdı. Atı yedəkləyib 
xalxaldan çıxartdı. İbrahimin yanına qədər ata minmədi. Qamışlığın arxasına çəkib 
atın sağrısını, boynunu sığalladı, oxşadı. 
—Əlimdən möhkəm tut, indi atıl min. 
İbrahim bir göz qırpımında ata sıçradı. 
—Geri otur, — Pənah kişinin səsində arvadla danışdığı əsəbilik qalmışdı. 
O, birdən fikrini dəyişib: -  Yox, yox, a İbi, qabağa otur, bu üzülmüş xamdı, birdən 
çayın ortasında hürküb eləyər yıxar səni. Yalmanından bərk tut, çətini çayı keçənə 
kimidi. 
—İlxıçı «ya allah» deyib ata mindi. Xam at çayın dərin-dayaz yerinə 
baxmayıb suyu yarır,    fınxıra-fınxıra o taya tələsirdi. 
Sahilin o tayı başdan-başa meşə idi. Şəmkirdən başlayan qədim Qarayazı 
meşəsi Kürün sahili boyunca yaşıl kəmər kimi Gürcüstan sərhədlərinə doğru 
uzanırdı. Çayın sağ sahilindəki Salahlı, Şıxlı obalarının dolanacağı da bu meşə idi. 
Əhali otu, odunu buradan aparır, mal-qarasını burada otarırdı. Pənah kişi də burada 
ilxı saxlayırdı. Hər ilin payızında beş-altı dilbozu Tiflisə aparıb dolanacaq edirdi. 
O taya çıxan kimi at tanış cığırda yerişini artırdı. Meşə bir az seyrələndə 
duruxub kişnədi və birdən götürüldü. Pənah kişi atın başını çəkdi: 
—Əyə, üzülmüşün boynunu sığalla, gecə    vaxtı nə hay-küy salır. 
İbrahim atın yalmanını sığallaya-sığallaya: 
—Pənah əmi, — dedi, — bu nə dəli atdı,  bunnan heç oğurluğa-zada getmək 
olmaz. 
—Təzə tutmuşam, a bala, hələ yaxşı öyrəşməyib. Sən niyə bu gecə vaxtı 
tərs atın üstündə tərs söz danışdın. Allaha şükür, nəsil-nəcabətində oğurluq eləyən 
də yoxdur. Oğurluq haradan ağlına gəldi? 
58 
 
İbrahim nə ağ dindi, nə də qara. 
—A İbi, sən Mirzənin evini tanıyırsanmı? 
Kişi İbrahimin yaralı yerinə toxundu. Odur ki, kefsiz-kefsiz: 
—Yox, — dedi. 
—Əyə, bə nə təhər gedib çıxacaqsan? Heç şəhərdə olubsanmı? 
—Ötən yay Mirzə kəndə gələndə bir kağız yazıb verdi. Ünvanı da var orda. 
—A bala, səndən qorxuram, gedib o dinsizlərin içində itib eləyərsən, mən 
qanda qalaram. Sonra anan Tükəzbanın əlindən qurtara bilmərəm. 
—Qorxma, Pənah əmi, məndən sonra evdə anamın on balası var. 
Hürkütməsə saya bilmir. Mən heç yada düşməyəcəyəm. 
—Elə demə, a bala, ana ürəyidir, yoxluğundan əsim-əsim əsəcək. Bir də nə 
var o şəhərdə, bilmirəm, qaçıb gedirsən ora. Gərək qalıb kənddə işləyəydin, evin də 
böyüyü sən idin, anana da kömək olardın. 
—Yox, Pənah əmi, gedib oxuyub bir     sənət qazanacam adam olacam. 
Burada, kəndimizdə Molla Mustafanın məktəbi səni adam olmağa qoymur? 
Oxu molla ol, ya da  Abbasağa kimi özünən şer quraşdır. Elə o da molla kimi bir 
şeydi. 
—Şairlik mollalıq döyül, Pənah əmi, Abbasağa kişi şairdir. 
—Niyə o boyda Vidadiyə, Vaqifə mollalıq yaraşdı, Abbasağaya yaraşmadı? 
—Pənah əmi, Vidadiynən Vaqif sən deyən o Mustafa kimi molla döyül ey. 
O vaxtlar babalarımız onlara savadlarına görə molla deyiblər. 
—Yaxşı, bunlar bir yana qalsın, sən gedib şəhərdə nə olacaqsan, nə 
oxuyacaqsan? — Pənah kişi hirslə soruşdu. İbrahimin canına qorxu düşdü ki, 
birdən cavabımdan razı qalmasa bu dəli Pənah məni qaytarar ha... Özünü ələ alıb: 
—Mən başqa şey oxuyacam, voyenni olacam. 
—O nə sözdü əyə, olmaya əfsər olacaqsan? İbrahim qorxa-qorxa: 
—Hə, — dedi. 
—Dilini bilirsənmi? Urusun deyirəm. 
—Mampassatan Baqratdan bir-iki söz öyrənmişəm, qalanını da orda 
öyrənəcəm. 
—Ay öyrəndin ha, axşama kimi gürcü çobanlarıynan bir yerdəyəm. 
Qoqodan, bicodan artıq kəlmə bilənin dədəsi tünbətün olsun. Dil öyrənmək su 
içmək döyül, oğul. 
İbrahim istədi desin ki, sənin savadın, fərasətin yoxdu, mən neyləyim. 
Qorxdu ki, dəli Pənah elə buradaca onu dəli atından düşürər, qalar dizinə döyə-
döyə. 
Meşə yolu qurtardı. Onlar sonu görünməyən Ceyrançöl düzünə çıxanda Ay 
Avey dağının bərabərində idi. Çöl bulud arxasına girib-çıxan Aydan gah nurlanır, 
gah da qaralırdı. Xeyli uzaqda otlayan ilxı qəbir daşları kimi qaralırdı. Onların 
mindiyi at ilxını görəndə bir neçə dəfə kişnədi. Atların bir neçəsi başını qaldırıb 
59 
 
fınxırdı. Birdən yaxındakı kolun dibindən bir adam qalxdı. Vahimələnən İbrahim 
atın yalmanından yapışdı. Pənah kişi bunu dərhal hiss edib: 
—Qorxma, — dedi. Mənim ilxıçı yoldaşımdı, bunu gördüyünü heç yerdə 
danışma ha, yazıq bir gürcüdü, xozeyinini öldürüb qaçıb. Mənə pənah gətirib. 
Godo kəndində bir dəmirçi dostum var, onun qardaşı oğludu. Zalım oğlu qorxu nə 
olan şeydi bilmir. Deynən get qəbiristanda yat, yatacaq, eymənmək-zad yoxdur. 
Bunda urusca qəzet də var. Gündə çıxardıb oxuyur. Məni günortadan gözləyir... 
—Qatso, o kimdi, sənnən gələn? 
—Paşa ağanın oğludu, İbidi, bu da şəhərə gedir. 
—Xeyir ola, bu uşağın Tiflisdə nə işi var? 
Nə bilim, Nikolaz, — deyir gedib oxuyub,    voyennidi, əfsərdi, nədi ondan 
olacam. 
Nikolaz qayğılı-qayğılı: 
—Qatso, dəlisən-nəsən, — dedi, — xalqın uşağını aparıb itirərsən. 
—Niyə itir, on dörd yaşında cavan da şəhərdə itərmi? 
*** 
İbrahim həmkəndlisi Mirzə Hüseyn Əfəndi Qayıbzadənin Şeytanbazar 
yanındakı evini asanlıqla tapa bildi. Çünki o vaxtlar Tiflisdə çoxlu azərbaycanlı 
yaşayırdı. Mirzə Hüseyn Əfəndi də çox hörmətli və məşhur şəxs idi. 
O, Tiflisdə rus-tatar məktəbində şərq dilləri müəllimi, Zaqafqaziya müftisi 
vəzifələrində işlədiyindən böyük nüfuza malik olm həyata keçməsinə şərait 
yaratmağı Mirzə Hüseyn Əfəndi ən nəcib, ən şərə uşdu. Oxumaq istəyən kasıb 
balalarına kömək əli uzatmağı, onların bu işıqlı arzularının fli vəzifə hesab edirdi. 
Müftinin həyat yoldaşı Səadət xanım İbrahimi görəndə gözlərinə inanmadı. 
Bu gözəl və nəcib qadın heyrətdən, təəccübdən az qala qışqıracaqdı. O, İbrahimi 
bağrına basıb doğma balası kimi öpdü, oxşadı. Kəndi, qohumları soruşdu. Atası 
Paşa ağanın vaxtsız ölümünə heyfsləndi. İbrahimin oxumaq dalınca gəlməsini    
eşidəndə  ona elə bil dünyanı bağışladılar. 
- Səadət xanım, — Hüseyn Əfəndi ağır-ağır soruşdu:  — İbrahimin haraya 
qəbul olunmaq     istədiyindən xəbərin varmı?  
        Xeyr! 
—Ot kökü üstə bitər. Praporşik Paşa ağanın oğlu hərbi qulluqçu olmaq 
istəyir. 
—Hə! — qadın xeyli duruxdu, — demək mənim kəndimin, Salahlının ilk 
savadlı hərbi qulluqçusu olacaqsan, çox yaxşı, çox gözəl, oğul, — Səadət xanım 
onu yenidən qucaqladı. 
—Kadet korpusunda yer yoxdur, bir az gec gəlib, bu gün sentyabrın 
altısıdır. Amma Hüseyn əmisi onu məyus qaytarmaz. — Mirzə ipək kimi yumşaq 
və dumağ saqqalını sığallayıb ani olaraq susdu: 
Bəxtindən üçüncü Mejevoy hərbi gimnaziyasında bir yer var. Bu məktəbin 
direktorunun mənimlə dostluğunu bilirsən. O, İbrahimi himayəsinə götürər. Mənə 
60 
 
belə gəlir ki, burda İbrahim üçün çətin olmayacaq. Direktor milliyyətcə Kazan 
tatarıdır. Bizim dilə yaxşı bələddir. Ona həm rus dilini öyrədər, həm də təhsil verər. 
 
*** 
...Xalqımızın yetirdiyi elə şəxsiyyətlər var ki, onların adına ancaq müxtəlif 
mənbələrdə, arxiv sənədlərində rast gəlmək olar. Yaşadığı dövrdə, illərdə bunların 
fəaliyyəti geniş işıqlandırılsa da, zaman keçdikcə onlar məlum səbəbdən unudulub. 
Xalqımız üçün gördükləri əvəzsiz işlər ört-basdır edilib. Totalitar rejimin «müsavat 
generalı» damğası vurduğu onlarca belə qeyrətli sərkərdəmiz yaddaşlardan qeyb 
olub. Böyüməkdə olan gənc nəslin demək olar ki, bu ara-sıra adı çəkilən 
şəxsiyyətlərdən xəbəri yoxdur. Halbuki, onların keçdiyi mübariz həyat yolu bu gün 
bizim üçün böyük məktəbdir. 
Topoqraf-general İbrahim ağa Paşa ağa oğlu Vəkilov da belə unudulmuş 
şəxsiyyətlərdən biridir. 
1853-cü il mayın 7-də keçmiş Yelizavetpol quberniyasının Qazax qəzasının 
Qıraq Salahlı kəndində anadan olan İbrahim ağa Vəkilov on bir yaşında atadan 
yetim qalmışdı. Atası Paşa ağa 1864-cü ildə vəfat edib. On nəfərlik ailəni güc-bəla 
ilə saxlayan anası Tükəzban xanım Yusif ağa qızı ailənin dördüncü oğlu İbrahimi 
Tiflisə at satmağa gedən həmkəndlilərinə qoşub oxumağa    göndərmişdi. 
Azərbaycan Dövlət Tarix Muzeyinin elmi arxivində saxlanılan 56 nömrəli 
qovluqda İbrahim ağa Vəkilovun 1866-cı il sentyabrın 6-da Tiflisdəki üçüncü 
Mejavoy hərbi gimnaziyasına daxil olduğu göstərilir. Orta məktəb həcmində təhsil 
verən bu məktəbdə doqquz il oxuduqdan sonra həmyerlisi Mirzə Hüseyn Əfəndi 
Qayıbzadənin məsləhətilə İbrahim Peterburqdakı hərbi topoqrafiya məktəbinə 
daxil olur. 
1879-cu ildə İbrahim ağa Vəkilov həmin məktəbi müvəffəqiyyətlə bitirib, 
praporşik rütbəsi alır. Qulluq üçün Tiflisə göndərilən gənc zabit bir müddət Qafqaz 
hərbi dairəsinin topoqrafiya qərargahı şöbəsində çalışır. 
Xidmətinin ilk illərində Dağıstanda topoqrafik çəkilişlərlə məşğul olan 
İbrahim ağa Vəkilov 1883-cü ildə Rus—İran komissiyasının tərkibində Xəzər 
dənizindən Əfqanıstana qədər olan sərhədlərin dəqiqləşdirilməsində iştirak edir. 
Belə bir ciddi iş vaxtından əvvəl, iki ilə müvəffəqiyyətlə yerinə yetirildiyinə görə, 
İbrahim ağa Vəkilovun xidməti İran hökumətinin ən yüksək «Şire—Xorşid» 
ordeninə layiq görülür. Beş il Qafqaz hərbi dairəsinin topoqrafiya şöbəsinə 
rəhbərlik edən İbrahim ağa Qafqazın və Krımın müxtəlif rayonlarında topoqrafik 
çəkilişlərlə məşğul olur. 1891-ci ildə Türkiyəyə ezam olunan İbrahim ağa Vəkilov 
dörd il rus səfirliyində yaşayaraq xüsusi tapşırığı yerinə yetirir. Mayor rütbəsində 
yenidən Qafqaz hərbi dairəsində mühüm işlər icraçısı işləyir. 
1901-ci ildən şöbə rəisi podpolkovnik İbrahim ağa Vəkilov Qars vilayətinin 
Rus—Türk sərhədlərində topoqrafik çəkilişə rəhbərlik edir. 
61 
 
1912—13-cü illərdə Rus—İran hökumətinin danışıqlarına əsasən polkovnik 
İ. Vəkilov Cənubi Azərbaycanın Təbriz, Urmiya və Xoy şəhərlərində keçirilən 
topoqrafik çəkilişlərə də başçılıq etmişdir. Birinci dünya müharibəsi illərində 
döyüşən ordu qərargahında fəaliyyət göstərən polkovnik İbrahim ağa Vəkilov 
1917-ci il inqilabından sonra Tiflisə qayıtmışdır. Onun xidmətləri Stanislav, Anna 
və dördüncü dərəcəli Vladimir ordenlərinə layiq görülmüşdür. 
İbrahim ağa Vəkilov Qafqazda hərbi topoqrafiya üzrə general-mayor adına 
layiq görülmüş yeganə şəxsiyyətdir. 
Bir müddət Tiflisdə Zaqafqaziya Federasiyasında və Zaqafqaziya Xeyriyyə 
Cəmiyyətinin sədri vəzifəsində çalışan İbrahim ağa sonralar Bakıda və Gəncədə 
fəaliyyət göstərmişdir. 
*** 
1918-ci ildə o, Azərbaycan Milli Ordusunun təşkilində fəal çalışanlardan 
olmuşdur. Bundan əvvəl Azərbaycan hökuməti onu Qazax qəzasına kənd və şəhər 
sovetlərinin seçkilərinə rəhbərlik etməyə göndərmişdi. Vəkilovun nüfuzu yeni 
yaranan Azərbaycan Demokratik Cumhuriyyətinin bəlkə də zənginləşməsinə güclü 
təkan verdi. 
1918-ci il iyunun 23-də Respublika Daxili İşlər nazirinin əmrilə polkovnik 
İbrahim ağa Vəkilov Gəncənin qubernatoru təyin olunur. Goran mahalına və ayrı-
ayrı kəndlərdə sığınacaq tapmış daşnak tör-töküntülərinə divan tutan qubernator 
onları tərksilah etmişdi. Onun daxili işlər nazirinə göndərdiyi 1919-cu il 23 mart 
tarixli məlumatında bildirilirdi ki, Gəncə qəzasında daşnak irticasının və xarici 
müdaxiləçilərin törətdiyi fitnə-fəsadlar aşkar edilmişdir. Yerli bolşeviklərlə 
birləşən ermənilər müsəlmanlar arasında qırğın törətmək istərkən yaxalanmışlar. 
Onların başçısı qolçomaq Cümşüd Voskanov həbs edilmişdir. 
1919-cu ilin martında Novruz bayramı    münasibətilə milli ordunun paradı 
keçirilmişdir. Respublika hərbiyyə naziri Səməd bəy Mehmandarov və bir qrup 
parlament üzvü parad-nümayişdə iştirak etmək üçün Gəncəyə gəlmişdilər. Gəncə 
qarnizonundakı səliqə-sahmana və nümunəvi qayda-qanuna görə hərbiyyə naziri 
qubernator İbrahim ağa Vəkilova səmimi təşəkkürünü bildirmişdi. 
Azərbaycan hökumətinin 1919-cu il 30 mart   tarixli qərarı ilə uzun illər 
ordudakı nümunəvi     xidmətinə görə İbrahim ağa Paşa ağa oğlu Vəkilova general-
mayor rütbəsi verilmişdi. 
Ay yarım sonra (1919-cu il martın 14-də) general İbrahim ağa Vəkilov 
hökumətin 248 nömrəli əmri ilə Baş Qərargahda hərbi topoqrafiya şöbəsinin rəisi 
təyin olunmuşdur. O, rusların aprel işğalına qədər bu vəzifədə qeyrət və vicdanla 
çalışmışdır. 
1919-cu ilin dekabr ayında ilk hərbi bayrağımızın təsdiq olunması haqqında 
Baş Qərargah İdarəsi qərar verdi. Bayrağın yaradıcısı hərbi topoqrafiya şöbəsinin 
rəisi general-mayor İbrahim ağa Vəkilov idi. İpək sapla işlənmiş bayrağın bir 
üzündə əski əlifba ilə Azərbaycan, o biri üzündə isə Müqəddəs Qurandan: 
62 
 
«Allahdan kömək və qələbə yaxındadır» surəsi yazılmışdı. Baş Qərargah İdarəsinin 
verdiyi beş yüz altmış bir saylı qərarda göstərilir ki, süvari, piyada alaylarında, 
əlahiddə tabor və hərbi məktəblər üçün vahid formada bayrağın yaradıldığı elan 
olunur. 
Hələ əsrin əvvəllərində Tiflis ədəbi mühitində yaxından iştirak edən 
İbrahim ağa Vəkilov böyük dramaturqumuz Cəlil Məmmədquluzadə ilə yaxından 
dostlaşmışdı. Hər iki dost xalqımızın nicatı üçün birgə çalışırdı. Bu fakta Mirzə 
Cəlilin həyat yoldaşı Həmidə xanımın «Mirzə Cəlil haqqında xatirələrim» 
kitabında da rast gəlmək olar. Həmidə xanım yazır ki, 1907-ci ildə Qarabağda 
çəyirtkə və aclıq gözlənilirdi... Tiflis Xeyriyyə Cəmiyyətinin sədri İbrahim ağa 
Vəkilov, katibi Mirzə Cəlil bizim rayonun qaldığı çıxılmaz vəziyyətdən xəbər 
tutduqda zərərdidələrə paylamaq üçün poçt ilə mənim adıma altı yüz manat pul 
göndərmişdilər. 
Polkovnik İbrahim ağa Vəkilov 1906-cı ilin yanvarın səkkizində Qafqaz 
kənd təsərrüfatı cəmiyyətinin zalında Müsəlman Xeyriyyə Cəmiyyətinin ilk sədri 
seçilir. Azərbaycanın qabaqcıl ziyalıları polkovnik İbrahim ağa Vəkilovu səsə 
qoyulmadan xeyriyyə cəmiyyətinin   idarə heyətinə sədr təyin etdilər. 
Cəmiyyətin katibi Cəlil Məmmədquluzadə, üzvlüyə namizədlər isə Səməd 
ağa Qayıbov, Osmanbəy Müftizadə, Rəşidbəy İsmayılov, İmadəddin Sübhanqulov, 
Kamal Əfəndi Ünsizadə Məmmədhəsən İmanov, Adil-Girey Daidbəyov, 
Əbdürrəhman bəy Əfəndiyev və başqaları seçildilər.  
Bizdə Mirzə Cəlillə general İbrahim ağa Vəkilovun birgə fəaliyyətini təsdiq 
edən daha bir etibarlı sənəd var. O da 1909-cu il martın 22-də çap olunan «Molla 
Nəsrəddin» jurnalının on ikinci sayındadır. Həmin sayda İbrahim ağa haqda iki 
dostluq şarjı verilmişdir. Birinci şarjda küçədə İbrahim ağaya rast gələn ziyalı 
müsəlmanların hamısı ona baş əyir, xoş təbəssümlə ona təzim edirlər. Hamı onun 
Tiflisdə Müsəlman Xeyriyyə Cəmiyyəti açmaq təşəbbüsünü bəyənir, ətrafına    
toplaşıb şirin-şirin söhbət edirlər. Onlar deyirlər ki, sən Xeyriyyə Cəmiyyətini 
təşkil et, biz sənə maddi cəhətdən kömək göstərəcəyik. 
İzof Rotterin məharətlə çəkdiyi bu şəklin altında belə yazılıb: «İbrahim ağa 
Vəkilov Müsəlman Xeyriyyə Cəmiyyətinin sədri seçilməmişdən əvvəl». 
İkinci şarjda isə İbrahim ağa küçənin ortasında tək dayanıb. Ondan baş 
götürüb qaçan ziyalı müsəlmanlara baxıb, acı-acı gülümsəyərək «bunlara nə oldu» 
— deyir. Bu «ziyalı» müsəlmanların kimisi qaçır, kimisi də gizlincə tindən, 
dalandan qorxa-qorxa İbrahim ağaya baxır. Hərbi formalı İbrahim ağa küçədə 
dayanıb, əlləri açıq şəkildə matdım-matdım baxır. Şəklin altında oxuyuruq: 
«Xeyriyyə Cəmiyyətinin sədri seçiləndən sonra». 
Əsrin əvvəllərində İbrahim ağa bir topoqraf kimi çox məşhur olub. 
1902-ci ildə Tiflisdə nəşr olunmuş «Rus imperatorluğunun çoğrafi birliyinin 
Qafqaz şöbəsi xəbərləri» kitabının (XV cild) 258-ci səhifəsindəki xəbər 
eloğlumuzun fəaliyyəti barədə xoş təsəvvür yaradır: «Podpolkovnik İbrahim ağa 
63 
 
Vəkilovun rəhbərlik etdiyi dördüncü bölmə Qars qalası rayonunun yarım verstlik 
məsafədən çəkilişini davam etdirmək tapşırığını almışdı. İndiyə kimi çəkiliş şöbə 
tərəfindən əla aparılmışdı. Podpolkovnik İ. Vəkilovun coğrafi çəkiliş şöbəsində 
kollej assesoru Baqdanov, podyesaul Borisenko, podporuçik Bekleşov və üç torpaq 
ölçən iştirak etmişdir. 
1920-ci ildə Azərbaycanın ilk coğrafi xəritəsinin müəllifi və 
respublikamızda topoqrafiya məktəbinin yaradıcısı da general-mayor İbrahim ağa 
Vəkilov olmuşdur. 
1922-ci il dekabrın 3-də Xalq Komissarlığının və Hərbi Dəniz 
Donanmasının əmrində oxuyuruq: 
«Hərbi topoqrafiya şöbəsinin rəisi İbrahim ağa Vəkilov yoldaş hərbi 
topoqrafiya kurslarının təşkili və rəhbərliyi sayəsində misilsiz xidmətlərinə, eləcə 
də yeni topoqrafların yetişdirilməsinə səmimi və vicdanla yanaşmasına görə, 
topoqrafçıların birinci buraxılışının təntənəsi günü, ümumi iclasın qərarlarına 
əsasən hərbi topoqrafiya kurslarının fəxri kursantı seçilmişdir. 
Hərbi Dəniz Donanmasının Xalq komissarı 
Qərargah rəisi» 
Yeni gələn şura hökuməti onu «müsavat generalı» kimi gözümçıxdıya salsa 
da İbrahim ağa hərbi-elmi, pedaqoji fəaliyyətini dayandırmamışdır. Ehtiyac içində 
yaşayan general, ömrünün son günlərində hökumətə yazdığı ərizəsində bildirirdi: 
«Dulam. Bir çarpayıdan, bir mizdən və bir arakəsmədən savayı heç nəyim yoxdur. 
Oğlumun darısqal evinin kiçik bir küncündə yaşayıram...». 
Onun çox böyük topoqraf təcrübəsi inqilabdan sonra yalnız milli 
diviziyalarda deyil, həm də Respublika Xalq Torpaq Komissarlığı Topoqrafiya-
Geodeziya İdarəsinin rəisi vəzifəsində, Azərbaycanın Qədim Dövr İncəsənət 
Abidələrini və Təbiəti Mühafizə Komitəsində işləyəndə karına gəlmişdi. 
General İbrahim ağa Vəkilovun zəngin arxivi ilə tanış olduqca, şəkil və 
sənədlərdə fədakar, vicdanlı, xalqını, millətini sevən bir insanın dolğun obrazını 
açıq-aydın görmək olur. 
İstər hərbi topoqrafiya, istərsə də tariximizin ayrı-ayrı ziddiyyətli, mürəkkəb 
dövrünü öyrənmək üçün generalın məqalələri kifayət qədər material verir. Onun 
Azərbaycan Dövlət Tarix Muzeyinin arxivində mühafizə olunan əlyazmasında 
Sovet dövründəki məqalə və məruzələri qeydə alınıb. Əlbəttə, bu, general İbrahim 
ağa Vəkilovun nə inqilabdan əvvəlki, nə də 1918—20-ci illərdə Milli Azərbaycan 
ordusundakı misilsiz xidmətidir. Bu, hətta onun sovetlər dövründəki elmi-tədqiqi   
xidmətinin də tam əksi deyil. Hələlik aşkar etdiyimiz bunlardır: 
1) Hərbi idarə üzrə 3 dekabr 1922-ci il 373a nömrəli əmrin surəti, 4-cü 
təsdiq edir ki, mən doğrudan da topoqrafiya kurslarının fəxri kursantı seçilmişdim. 
2) Azərbaycan SSR Xalq Torpaq Komissarlığının Mərkəzi İcraiyyə 
Komitəsinə 8 may 1929-cu il 2406 nömrəli məlumatını hazırlamışam. 
64 
 
3) Azərbaycan Mərkəzi İcraiyyə Komitəsinin 23/XI—1922-ci il tarixli 
jurnal qərarının çıxarışını yazmışam. 
4) Azərbaycan Hərbi Komissarlığının 8 may 1923-cü il tarixli 1347 nömrəli 
vəsiqəsini tərtib etmişəm. 
5) Azərbaycan SSR Mərkəzi İcraiyyə Komitəsinin 1 aprel 1922-ci il tarixli 
qətnaməsinin çıxarışını yazmışam. 
6) Köçərilər haqqında məqaləm «Azərbaycanı Tədqiq Edən və Öyrənən 
Cəmiyyətin Xəbərləri» jurnalının 3-cü nömrəsində dərc edilib. 
7) «Yeni kənd» jurnalında Ağamalıoğlu adına Torpaq Ölçmə 
Texnikumunun yaradıcısı kimi mənim foto şəklim verilib. 
8) T. Q. Sultanovun «Naxçıvan Diyarı və onun iqtisadiyyatı» kitabı mənim 
tərtib etdiyim xəritə ilə birlikdə nəşr olunub. 
9) a) Azərbaycanın, b) Bütün Qafqazın, v) Avropanın, q) Asiyanın, d) 
Amerikanın (Şimali və Cənubi), i) Türk xalqlarının Asiya və Avropada 
məskunlaşmasının xəritələrini tərtib etmişəm. 
 
Alim sözü 
General İbrahim ağa Vəkilovun sərkərdəlik fəaliyyətindən başqa ayrı-ayrı 
sahələrdə də xalqımız qarşısında xidmətləri çox olmuşdur. Azərbaycan 
Respublikasının siyasi və təbii xəritəsinin ilk tərtibçisi də İbrahim ağadır. 
Görəsən bu dəyərli xəritənin taleyi necə olmuşdur? Nə az, nə də çox yetmiş 
ildən artıq bu milli xəritə xalqımızdan gizlədilmiş, sovet dövründə ondan istifadə 
olunmamışdır. Yaddaşlardan qeyb olunan xəritənin yeganə nüsxəsini qeyrətli alim, 
coğrafiya elmləri namizədi, dosent Malik Mirzəyev qoruyub, bu günümüzə qədər 
saxlaya bilmişdir. 
Malik müəllim, general İbrahim ağa Vəkilovun xəritəsi hansı 
keyfiyyətlərinə görə sovet xəritələrindən fərqlənir? 
—Generalın tərtib etdiyi «Azərbaycan Respublikasının siyasi və təbii 
xəritəsi» kartoqrafik bir əsərdir. O, məşhur dünya alimlərinin və kartoqraflarının 
tərtib etdikləri xəritələrlə müqayisədə nəinki onlardan geri qalır, hətta onlardan 
çox-çox üstündür. Adətən xəritə tərtibçiləri bir sahəni (relyef, siyasi, iqtisadi, fiziki 
və s ) əks etdirməklə kifayətlənirlər. Bir xəritədə iki sahəni birləşdirmək ideyası ilk 
dəfə general İbrahim ağa Vəkilova müyəssər olmuşdur. O, bir xəritədə həm siyasi, 
həm də təbii məkanları birləşdirmiş və nəticədə dərin məzmunlu, zəngin təfsilatlı, 
asan oxuna bilən original kartoqrafik əsər yaratmışdır. 
Xəritənin təhlilindən aydın olur ki, müəllif onu tərtib etmək üçün gərgin 
elmi axtarışlar aparmış, topoqrafiya, toponimika, tarix, onamastika, eləcə də 
coğrafiya elmlərinin öyrənilməsinə xüsusi diqqət yetirmişdir. Xəritə qırmızı rəng 
çaları ilə işlənmiş, ay-ulduz nişanlı bayrağımızla çap olunmuşdur. Onun üçün 
1:420000 miqyası seçilmişdir. O dövr üçün hər yerdə — ölkədə ondan asanlıqla 
istifadə etmək üçün ingilislərin işlətdiyi miqyasın da (verst) verilməsi onun praktiki 
65 
 
əhəmiyyətini xeyli artırmışdır. Xəritədə verilən marşrut işarələrinin yığcamlığı 
xüsusi əhəmiyyət kəsb edir. Bunların sayı indiki xəritələrlə müqayisədə xeyli azdır. 
İnşa olunmuş, inşa olunan, ensiz dəmir yolları, araba, şosse yolları və axan çay 
aydın nəzərə çarpan şəkildə çəkilmişdir. Onun təhlili göstərir ki, müəllif 
topoqrafiyanı əla bildiyindən iri yaşayış məntəqələri ətrafında, ayrı-ayrı sahələrdə 
bağları, şorluqları, bataqlıqları da göstərmişdir, Xüsusilə, Xocavənd, Lənbəran, 
Kvartaboyəhmədli ərazilərində bağlıq sahələr daha çox qeyd olunmuşdur. 
—Malik müəllim, bəs, təbii yer adları necə işlənmişdir? Onlar rus xəritə və 
mənbələrindəki kimi dəyişdirilmiş, yoxsa türkcəsi  saxlanılmışdır? 
—General İbrahim ağanın xəritəsinin ən böyük dəyəri yer adlarının türkcə 
işlənməsidir. Məsələn, Kür-Araz ovalığında Muğan bozqırı, Mil bozqırı, Şirvan 
bozqırı kimi adlar saxlanmışdır. Təbii coğrafi yer adları isə indikilərdən az 
fərqlənir. Məsələn: Dəli Məhəmmədli. 
Xəritədən kifayət qədər maraqlı məlumatlar almaq olar. Xüsusilə, tarixi 
adların verilməsi onun    dəyərini daha da artırır (Qarabulaq, Əbdəllər, Gorusu, 
Tərtər, İrəvan, Tiflis). Salyan və Sabirabad ərazilərində bir çox qalaların adları 
(Mahmud qala, Cavad qala, Şin qala, Əbül qala) tarixi məna kəsb   edir. Xəritədə 
Arazdan ayrılan bir qolun, Yeni Arazın çəkilməsinin göstərilməsi də elmi cəhətdən 
çox maraqlıdır. Xəzər dənizi boyu — Dərbənddən Astaraya qədər çoxlu burunların 
və vətəgələrin hamısı türk—Azərbaycan adı ilə göstərilmişdir. Müəllifin silsiləni 
sıralar, aşırımı aşma, çölü bozqır, kəndi göy kimi yazması da dilçilik baxımından   
çox   maraqlıdır. 
Son illər erməni millətçiləri bir çox coğrafi adları əsassız olaraq dəyişdirmiş 
və təhrif etmişlər. Həmin başabəla «tədqiqatçılara» İ. Vəkilovun xəritəsi tutarlı 
cavabdır. Oxçu, Ağstafa, Alagöl, Qaragöl, Bazarçay və s. müqəddəs türk mənşəli 
adlar bunlara əyani misaldır. Xəritədə coğrafi adların düzgün verilməsi (oronimlər, 
hidronimlər, oykenillər) hazırda böyük elmi əhəmiyyətə malikdir. Saxtakar erməni 
tədqiqatçılarını ifşa etmək üçün bu xəritə tutarlı mənbə hesab oluna bilər. 
İbrahim ağa Vəkilovun xəritəsi onun əlimizdə olan yeganə kartoqrafik 
əsəridir. Xəritənin tarixçi, dilçi, coğrafiyaçı alimlər və siyasətçilərin dərindən 
təhlilinə ehtiyacı var. İndiki dövrdə bəzi mübahisəli məsələlərin (ad, sərhəd) 
aydınlaşdırılmasında ondan istifadə etmək vacibdir. Xəritədə göstərilmiş, indi isə 
unudulmuş türk mənşəli adların bərpa olunmasında bu xəritənin çox böyük rolu ola 
bilər. 
Azərbaycan Respublikasının qonşu dövlətlərlə sərhəd ərazilərinin xəritədə 
göstərilməsi (xüsusən Ermənistan, Dağıstan) müəllifin Qafqazı yaxından 
tanımasından irəli gəlir. 
İbrahim ağa Vəkilovun «Azərbaycan Respublikasının siyasi və təbii 
xəritəsi» adlı məzmunlu kartoqrafik əsəri qəza sərhədlərini (siyasi vəziyyəti)  çox 
əyani göstərən bir xəritədir. 
66 
 
İstedadlı topoqrafik-xəritəçi İbrahim ağa Vəkilovun bu xəritəsinin üzərində 
kiçik əl gəzdirməklə yenidən çap olunması vacibdir. Mənə belə gəlir ki, İ. 
Vəkilovun hələ əlimizə gəlib çatmayan çoxlu əsərləri müxtəlif arxivlərdə yatıb 
qalır, öz tədqiqatçısını gözləyir. 
Azərbaycan Respublikasının müstəqillik yolunda atdığı addımlar bizi 
unutdurulmuş məşhurlarımızla daha yaxından tanış olmağa, onların əsərlərinin 
toplanıb çap olunmasına köməklik göstərəcəkdir. 
İbrahim ağa Vəkilovun topoqrafiya və    kartoqrafiya sahəsində apardığı 
işlər onun həmvətənlərinə   layiqincə çatdırılmalıdır. Bunun üçün gənclərə Vətən 
təəssübkeşliyi, milli hiss, keçmişimizə qayğı kimi  keyfiyyətlər aşılanmalıdır. 
Təəssüf ki, belə bir görkəmli alim-general haqqında Azərbaycan 
ensiklopediyasında bir sətir belə yoxdur. Bilikli sərkərdə İbrahim ağa Vəkilov buna 
layiq şəxsiyyət idi. 
 
Ailənin bəxt ulduzu 
Arxiv sənədlərində general İbrahim ağa Vəkilovun hərbi topoqrafiya 
sahəsində qeyrət və vicdanla çalışmasına aid maraqlı sənədlər, rəylər vardır. 
Daha bir şəhadətnamə diqqətimi cəlb edir. O, 1928-ci il iyulun 30-da 
Azərbaycan SSR Xalq İctimai təminat komissarı Muxtar Hacıyev tərəfindən 
verilib: 
«Bununla təsdiq edirəm ki, hərbi topoqraf İbrahim ağa Vəkilov, mən 
Azərbaycan MİK-nin sədri olarkən, bir neçə dəfə müxtəlif komissiyalara üzv 
seçilib, eləcə də Azərbaycanın və Ermənistan respublikalarının sərhəddi təyin 
ediləndə və ümumiyyətlə, Azərbaycan MİK yanında müxtəlif işlərdə iştirak 
etmişdir. Yoldaş Vəkilov ixtisasını qəlbən sevir, üzərinə düşən vəzifəni vicdanla, 
ləyaqətlə və səliqəli yerinə yetirirdi». 
1933-cü il noyabrın 29-da, qocaman generala Azərbaycan SSR Xalq 
Komissarlığı fərdi pensiya kəsmişdir. 
Ömrünün çoxunu Tiflisdə yaşayan və işləyən İ. Vəkilov 1884-cü ildə rus 
qızı Yelena Yefimovna Yermolayeva ilə ailə həyatı qurmuşdur. Bir-birini sevərək 
xoşbəxt ailə quran gənclərin qarşısında imperator III Aleksandrın ədalətsiz qanunu 
onları çıxılmaz vəziyyətdə qoymuşdu. Çarın qanununda deyilirdi ki, müsəlmanın 
rus qızına evlənməyi qəti qadağan olunur. Əks təqdirdə müsəlman oğlanı rus qızına 
evlənərsə, o, mütləq öz islam dinindən çıxıb, xristianlığı qəbul etməlidir. Əgər o, 
xristianlığı qəbul etmirsə, valideynlik hüququndan məhrum olunur. Vəziyyətdən 
çıxış yolu axtaran İbrahim ağa Vəkilov imperator III Aleksandrın müqəddəs 
sinoduna, yəni ruhanilər məclisinin oberkuryerinə—məşhur Pobedonsevə müraciət 
etməli olur. O xahiş edir ki, xristian dinini qəbul etməyi ona məcbur etməsinlər və 
kəbinini qanuniləşdirsinlər. Çarın sadiq nökəri Pobedonosev qəti etirazını bildirir, 
hətta onun üzərinə hücum edib təqsirləndirərək deyir ki, siz rus qızı ilə kəbin 
67 
 
kəsdirməyi heç xəyalınıza belə gətirməyin. Biz sizdən uşaqları belə alacağıq, sizin 
onlara atalıq etməyə hüququnuz yoxdur. 
Nəhayət, 1891-ci ildə bu gənc ailənin bəxt ulduzu doğdu. Tale sanki özü 
onların xoşbəxtliyini himayəyə götürdü. Həmin il kapitan İbrahim ağa Vəkilov 
çarın xüsusi əmri ilə ən yaxşı topoqrafiya mütəxəssisi kimi Türkiyəyə ezam 
olundu. 
İki il sonra 1893-cü ildə İbrahim ağa ilə Yelenaya Bolqarıstanlı keşiş 
Georgi Misarov qanuni kəbin kəsdi. Bu vaxt ər otuz doqquz, arvad isə otuz iki 
yaşında idi. Artıq onun ailəsi də böyümüşdü: ailənin böyük oğlu Faris bəyin yeddi, 
kiçik oğlu Qalib bəyin isə altı yaşı vardı. 
General İbrahim ağa Vəkilov böyük şairimiz Səməd Vurğunun əmisi 
oğludur. Şairin qardaşı Mehdixan Vəkilov «Mənim qardaşım» xatirə povestində 
yazır: 
«Səməd Vurğunun general İbrahim ağa ilə axırıncı söhbəti (general İ. 
Vəkilov 2 iyun 1934-cü ildə vəfat edib — Ş. N.) onun arvadı Yelena Yefimovanın 
L. N. Tolstoya öz oğlanlarının islam dinini qəbul etmələrinin mümkünlüyü barədə 
məsləhət istəməsi haqqında göndərdiyi məktub və aldığı cavab ətrafında 
olmuşdur». 
 
Lev Tolstoya məktub 
Aradan altı il keçdi. Ancaq nə İbrahim ağanın ata ürəyi sakit olur, nə də 
Yelena Yefimovanın ana qəlbi narahat döyüntüsünü kəsirdi. Onların intizarının 
əsas səbəbi oğlanlarının hansı dinə qulluq etmələri idi. Tale onlara üçüncü bir 
övlad da bəxş etmişdi. Rənanın artıq on üç yaşı vardı. Hara getməli, kimdən ağıllı 
bir məsləhət almalı? Nə rəsmi dövlət idarələri, nə də din xadimləri çıxılmaz 
vəziyyətdə qalan ailəyə bu barədə kömək edə bilirdilər. 
Generalın Peterburq Texnologiya İnstitutunda təhsil alan böyük oğlu Borisi, 
Moskvadakı Alekseyev hərbi məktəbində oxuyan Qlebi də bir sual düşündürürdü: 
Mən kiməm, hansı millətə məxsusam? Bu izahedilməz müdhiş sual qarşısında 
qalan hər iki qardaş tez-tez ana-ataya müraciət edirdilər. 
Faris Vəkilovun söhbətindən: 
- Mənim on doqquz yaşım tamam oldu. Dərs məşğələləri ilə bərabər 
Məhəmmədin dininə keçmək fikri də məni tərk etmirdi. 1904—05-ci illərdəki 
şərait bu niyyətimin həyata keçməsinə kömək etməli idi. Bəd niyyətli rus-yapon 
müharibəsi, xalq kütlələri arasındakı inqilabi əhvali-ruhiyyə çar hökumətini bəzi 
liberal qərarlar    verməyə məcbur etdi. 
1904-cü ildə «Din azadlığı haqqında manifest» nəşr olundu. Orada hər hansı 
bir səbəbdən ata-baba dinindən dönmüşlərə yenidən o dinə qayıtmalarına icazə 
verilirdi. Adama elə gəlirdi ki, müvafiq ərizə vermək kifayətdir ki, bununla da 
məsələ həll olunsun. Təcrübəli adamlar, o cümlədən mənim valideynlərim 
Peterburqa gəlişimin birinci ilində pravoslav dininin müdafiəçilərinin bilavasitə 
68 
 
yaxınlığında bu məsələni qaldırmağı məsləhət görmədilər. Anamın Lev Tolstoya 
məktubunda da bu ehtiyat öz əksini tapmışdı. Xoşagəlməz hadisələrdən yaxa 
qurtarmaq məqsədilə mənim niyyətimin həyata keçməsini bir qədər ləngitməli 
olduq. 
Ata—İbrahim ağa Vəkilov və ana—Yelena Yefimovna belə qərara gəldilər 
ki, müdrik yazıçı Lev Tolstoydan başqa heç kəs bu ciddi ailə məsələsinə ağıllı 
cavab verə bilməz. Ona görə də 1909-cu il martın 2-də Tiflisdən Yelena Vəkilova 
yazırdı: 
«Bizim dərin istəkli müəllimimiz 
Lev Nikolayeviç! 
Öz məktubumla sizi narahat etdiyimə görə, sizin qarşınızda üzürxahlıq üçün 
söz tapa bilmirəm. Bilirəm ki, mənim kimi sizdən məsləhət almaq istəyənlər 
çoxdur, bütün bunlara baxmayaraq mən də sizə müraciət edirəm. Çünki həyat 
mənim qarşımda gücüm çatmaz bir məsələ qoymuşdur. 
Mən çalışacağam ki, istədiyimi qısaca izah edim. Mənim əlli yaşım var, üç 
uşaq anasıyam, ərim müsəlmandır, ancaq kəbinimiz qanunidir. Uşaqlarımız 
Pravoslav (xristian) dininə etiqad edirlər. Qızım on üç yaşındadır. Oğlanlarımdan 
birinin 23 yaşı var, o, Peterburq Texnologiya İnstitutunun tələbəsidir. O birinin 22 
yaşı var. Moskvadakı Alekseyev Hərbi Məktəbinin yunkeridir. Bax, bu oğullarım 
atalarının dini     etiqadına, daha doğrusu, müsəlmanlığa keçmək üçün məndən 
icazə istəyirlər. Mən nə etməliyəm? Mən bilirəm ki, indi bu mümkündür və 
həmçinin bizdə yaşayan yadellilərə pis münasibəti də bilirəm. Onlarda bu fikrin 
oyanmasına səbəb xırda həyati məsələlər deyil: nə maddi təminat, nə də 
mənsəbpərəstlik onları bu işə təhrik edir. Ancaq qaranlıqda qalan tatar 
(Azərbaycan — Ş. N.) xalqına kömək etmək məqsədini güdürlər. Xalqla 
qovuşmağa, xalqa yanaşmağa din onlara mane olur. Amma mən qorxuram ki, bu 
dar düşüncəli məsləhətimlə onları pis məqsədə təhrik edəm. Mən öz dərdlərimlə 
tənhayam. Ah, əgər mən öz   əzablarımı və mübarizəmi yaza bilsəydim... Mən öz 
övladlarını dəlicəsinə sevən bir ananın göz yaşları ilə yazıram. Budur, əzabdan 
ağlımı itirmiş halda sizdən məsləhət almaq qərarına gəldim. Siz, yalnız Siz öz 
ağlınızla həyatımızın hazırkı şəraitində bunun nə ilə nəticələnəcəyini duya 
bilərsiniz. Sizə mənim dərdim kiçik və xırda görünə bilər. Ancaq bu, mənə dəhşətli 
əzablar verir. 
Lev Nikolayeviç, siz bizə, biz balaca adamlara heç vaxt ürəkdən gələn 
dəyərli məsləhətlərinizi əsirgəməmisiniz. Bunu bildiyim üçün cəsarət edib sizi öz 
xahişimlə narahat etdim. Məni təsəlli oduna atın. 
Çox-çox üzr istəyirəm ki, sizin qiymətli vaxtınızı aldım. Bu addımı atmağa 
məni məcbur edən dəlicəsinə analıq sevgisidir. 
Bütün qəlblə Sizə sadiq olan  
  Yelena Yefimovna Vəkilova. 
Tiflis şəhəri,  
69 
 
Uçebnıy pereulok, ev 8. 
1909-cu il martın on beşində Yasnaya Polyanadan göndərdiyi cavab 
məktubunda dahi sənətkar yazırdı: 
Yelena Yefimovna (Vəkilova) 
Sizin oğullarınızın tatar xalqının maariflənməsinə kömək etmək arzusunu 
təqdir etməyə bilmərəm. Belə olduğu halda Məhəmmədin dinini qəbul etməyin nə 
dərəcədə lazım olduğunu da deyə bilmərəm. Ümumiyyətlə, sizə deməliyəm ki, 
hökuməti etiraf etmədən, adamın hansı dinə mənsub olması barədə kimə olursa-
olsun, məlumat verməsini artıq hesab edirəm. Elə buna görə də Sizin oğullarınızın 
Məhəmməd dinini pravoslavdan üstün tutaraq qəbul etmələri, yəni bir dindən 
başqa bir dinə keçmələri barədə kiməsə məlumat vermələri gərək deyildir. Bəlkə 
bu zəruridir, lakin mən bu haqda bir şey deyə bilmərəm, ona görə də Sizin 
övladlarınız bu haqda lazımi hökumət orqanlarına xəbər verib-verməmələri  barədə 
özləri qərar qəbul etməlidirlər. 
Müsəlmançılığın pravoslavlıq qarşısındakı    üstünlüyünə və xüsusilə Sizin 
övladlarınızın xidmət etdikləri məqsədin alicənablığına gəlincə, bu hərəkətə bütün 
qəlbimlə rəğbət bəsləyirəm. 
Xristan idealı və təlimini onun həqiqi mənasında hər şeydən üstün tutan bir 
adam üçün bunu demək nə qədər qəribə olsa da deməliyəm ki, müsəlmançılığın öz 
xarici formasına görə kilsə pravoslavlığından müqayisəolunmaz dərəcədə 
yüksəkdə durması məndə heç bir şübhə doğurmur. Belə ki, əgər bir kəsin 
qarşısında kilsə pravoslavlığına, yoxsa ki, islam dininə sitayiş etmək yollarından 
hansını seçmək məsələsi qoyularsa, onda hər bir ağıllı adam, mürəkkəb və 
anlaşılmaz ilahiyyatın — üç sifətli allahın, günahın bağışlanması mərasiminin, dini 
ayinlərin, İsanın anasına yalvarışının, müqəddəslər və onların şəkillərinə saysız-
hesabsız ibadətlərin əvəzinə, bir ehkamlı vahid Allahı və peyğəmbəri olan islam 
dinini, şübhəsiz ki, üstün tutar. Bu, başqa cür ola da bilməz, çünki xristian 
təliminin mahiyyətini qaranlıqlaşdıran və kilsəyə daxil olan bir çox mövhumi 
mərasimlərin olmaması baxımından və xristianlıqdan 600 il sonra meydana 
çıxması baxımından müsəlmançılıq xristianlıqdan üstün durmaya bilməz. Ayrı-ayrı 
fərdlərin, bütün insanlığın və bütün insanların həyatının əsasını təşkil edən dini 
şüurun təkmilləşdiyi kimi, həyatda hər şey inkişaf edir və təkmilləşir. Dinin 
təkmilləşməsi isə onun sadələşməsindən, aydınlaşmasından və onu müəmmalı edən 
hər şeydən azad olmasından ibarətdir. Dini həqiqətin onu əmmalı edən hər 
vasitədən azad edilməsi ən qədim zamanlardan bəri, bütün böyük dinlərin əsasını 
qoyan bəşər mütəfəkkirləri tərəfindən həyata keçirilmişdir. Beləliklə, bizə məlum 
olan bütün dinlərin hamısından əvvəl belə yüksək uca din anlayışı Vedının 
(Hindistanda) kitablarında, sonralar Moiseyin, Buddanın, Konfutsiyanın, Lao-
Tsenin, Xristanın və Məhəmmədin təlimlərində verilmişdir. Dini onun köhnə, 
kobud mənasından azad edib, daha dərin: sadə və ağıllı həqiqətlərlə əvəz edən 
bütün bu təzə din xadimləri böyük adamlar olublar, lakin məhz böyük adam 
70 
 
olduqlarındandır ki, həqiqəti olduğu kimi, bütün aydınlığı, dərinliyi və saflığı ilə 
keçmiş yanlış fikirlərindən azad şəkildə ifadə edə bilməyiblər. Bu adamların səhv 
edə bilməyəcəkləri, onların bütün dediklərinin təkzibolunmaz əsl həqiqət olduğu 
güman edilsə də, onların özlərindən çox-çox aşağıda duran şagirdləri həqiqəti 
bütün dərinliyi ilə dərk etmədən, təbiidir ki, onu daha dəbdəbəli və hamı üçün 
mütləq etmək arzusu ilə ona çoxlu lazımsız əlavələr, ələlxüsus əcaib ünsürlər daxil 
etdiklərindən, əksəriyyət üçün həqiqəti vacibliyi ilə görmək çətin olur. Həqiqətin 
din tərəfindən belə təhrifi nə qədər çox etiraf edilmişdirsə, bu təhriflər o qədər də 
çox artmış, nəticədə din xadimləri tərəfindən kəşf olunmuş əsl həqiqət 
qaranlıqlaşmışdır. Elə buna görə də ən qədim dinlərdə həqiqəti gizləyən möcüzə və 
mövhumatlar hər şeydən çoxdur: bu, ən çox, ən qədim dində, oramin dinində, 
ondan az yəhudi dinində, ondan da az budda, konfuksiya, taosist dinlərində, daha 
az xristian dinində, nəhayət, lap az və axırıncı böyük din olan islam dinindədir. 
Odur ki, müsəlmanlıq bu baxımdan ən əlverişli şəraitdədir. 
İslam dini onda xarici, qeyri-təbii nə varsa, hamısını atsa və öz bünövrəsinə 
Məhəmmədin dini — mənəvi təliminin əsaslarını qoysa, təbiidir ki, bütün böyük 
dinlərin əsasları, ələlxüsus, həqiqəti etiraf edən xristian təliminin əsasları ilə 
birləşər. Sizə belə uzun-uzadı ona görə yazıram ki, siz mənim fikirlərimi 
oğullarınıza çatdıracaqsınız və bu fikirlər onların gözəl məramlarının həyata 
keçməsinə yaraya bilərlər. Dinin mahiyyətini təşkil edən böyük həqiqətlərin onu 
qaranlıqlaşdıran hər şeydən təmizlənməsinə təsir etmək insan fəaliyyətinin ən yaxşı 
növlərindən biridir. Əgər sizin övladlarınız bu fəaliyyəti həyat məqsədləri hesab 
etsələr, onda onların həyatı dolu və tam faydalı olacaq. 
Bilmirəm, müsəlmançılıqda mənə məlum olan, ali əsas həqiqətləri gizlədən 
yanlış fikirlərdən və möhvumatdan azad edilməsinə xidmət edən iki təlim sizə və 
sizin övladlarınıza məlumdur, ya yox. Buna görə, hər iki təlim təqibə məruz qalıb, 
indi də məruz qalır. Bu təlimlərdən biri İranda yaranmış, sonra Türkiyəyə keçmiş 
və orada da təqibə məruz qalan babistlər təlimi indiki Akkedə yaşayan Baqo-
Ullanın oğlunda səfərbər olub. 
Ancaq bütün insanlıq üçün vahid olan məhəbbət dinini qəbul edən bu təlim, 
ibadətin heç bir xarici formasını qəbul etmir. İkinci təlim Kazanda meydana çıxıb. 
Onun tərəfdarları özlərini banilərinin adıyla, Allah alayı və yaxud da Vaisovçular 
adlandırırlar. Bu adamlar da inamın mahiyyətini məhəbbətdə görürlər və 
məhəbbətə zidd gedən bütün tədbirlərdən kənarda qalırlar. Bu sekta da təqib olunur 
və bu günlərdə onun rəhbərləri tutulub həbsxanaya salınıblar. 
Əgər mənim məsləhətlərim heç olmasa bir şeyə yarasalar, siz və yaxud da 
sizin oğullarınız özlərinin sonrakı fəaliyyətləri haqqında qərarlarını mənə 
bildirsələr, çox şad olaram. 
Lev Tolstoy. 
Görünür, böyük Tolstoyu ananın məktubu bərk həyəcanlandırıb. Bunu dörd 
səhifəlik və demək olar ki, təcili yazılan cavab məktubundan da hiss etmək olur. 
71 
 
Tolstoyun «müsəlmançılığın öz xarici formasına görə kilsə pravoslavlığından 
müqayisəolunmaz dərəcədə yüksəkdə durması məndə heç bir şübhə doğurmur» 
cümləsi onların ailə intizarına son qoydu. Məktub ailədə hökm kimi oxunub qanun 
kimi qəbul olundu. 
Lev Tolstoyun məktubundan sonra Tiflisdəki Zaqafqaziya ruhani idarəsi 
general-mayor İbrahim ağa Vəkilovun övladlarını müsəlmanlığa qəbul etmiş və bu 
barədə Müfti Mirzə Hüseyn əfəndi Qayıbzadənin imzası ilə rəsmi sənəd 
verilmişdir. Uşaqların adını da dəyişdirmişlər: Boris Faris olmuş, Qleb isə Qalib 
kimi rəsmiləşmişdir. 
Lev Tolstoyun Yelena Yefimovna Vəkilovaya yazdığı məktubun əslini oğlu 
Faris 1978-ci ildə Moskvadakı Lev Tolstoy adına muzeyə vermişdir. Surəti isə bu 
sətirlərin müəllifindədir. 
Dahi Tolstoy müsəlman dininə etiqadını təkcə bu məktubla izhar 
etməmişdir. Onun çoxminli qələm və qəlb dostları Tolstoyun İslam dininə, 
Məhəmməd peyğəmbərin şəxsiyyətinə ülvi məhəbbəti barədə yazır, söhbət açırlar. 
Tolstoyun özünün birbaşa etirafı isə ilk dəfə möhtərəm oxuculara təqdim etdiyimiz 
aşağıdakı söhbətində aydınlığı ilə görünür. 
Milliyətcə slovak olan P. Makovitski altı il Lev Tolstoyun həkimi və katibi 
olmuşdur. O, yazıçının gündəlik söhbətlərindən, ona gələn məktubların 
məzmunundan və çoxsaylı qonaqların Tolstoyu ziyarət etməsi barədə «1904-1910-
cu illərdə Tolstoyun yanında» adlı monumental bir əsər yazmışdır. 
1979-cu ildə həmin dörd cildlik «Yasnopolyana qeydləri» adı ilə Moskvada 
ilk dəfə nəşr olundu. Kitabın üçüncü cildinin üç yüz əlli altıncı səhifəsində 
Tolstoyun ailəvi söhbəti verilib. Oxucu orada dahi yazıçının general İbrahim ağa 
Vəkilovun həyat yoldaşından aldığı məktuba qayğısının və İslam dinini qəlbən 
sevməsinin bir daha şahidi olur. 
Duşan Petroviç Makovitski yazır: 
«1909-cu il martın 13-də Lev Nikolayeviç söhbət zamanı dedi: bir anadan 
məktub almışam, yazır ki, uşaqlarımın atası müsəlmandır, özüm isə xristianam. İki 
oğlum var: biri tələbədir, o biri zabit. Hər ikisi də müsəlman dininə keçmək istəyir. 
Sofya Andreyevna: — Yəqin ki, oğlanları müsəlman dininə çoxarvadlı 
olmaq xatirinə keçmək istəyir. 
Lev Nikolayeviç: — Nə olar ki... Məgər bizdə çoxarvadlılar azdır? 
Sonra Lev Nikolayeviç dedi ki, bu məktub haqqında fikirləşərkən mənim 
üçün çox şey aydınlaşdı. Məhəmməd həmişə Yevangelini üstələyir. O, İsanı Allah 
hesab etmir və özünü də Allaha bərabər tutmur. Müsəlmanların Allahdan başqa 
Allahı yoxdur və Məhəmməd onun peyğəmbəridir. Burada heç bir müəmma və sirr 
yoxdur. Hansı yaxşıdır, xristianlıq, yoxsa müsəlmançılıq? Mənim üçün aydındır ki, 
müsəlman dini daha yaxşıdır, daha üstündür. Qısa müddət susduqdan sonra Lev 
Nikolayeviç təkrar etdi: — Müsəlmançılıq müqayisə olunmaz dərəcədə 
xristianlıqdan üstündür. Müsəlmançılıq mənə çox kömək etmişdir. 
72 
 
Mixail Vasilyeviç: — Zaporojyeli nekrasovçular
1
 müsəlman dininə 
keçmişlər. 
Lev Nikolayeviç: — İnsan inkişaf etdikcə dinin əsasları da: taosizm, 
buddizm, xristianlıq da inkişaf edir. Bunların da hamısının dini əsasları birdir. 
Zaman keçdikcə bu da birliyə və sadəliyə gətirib çıxardır». 
 
GecikmiĢ cavab 
Düz səksən iki il keçəndən sonra «Literaturnaya qazeta» yeddi nömrəli 
dosyesində (1991-ci il) general İbrahim ağa Vəkilovun ailə məktubu haqqında 
məlumat verdi. Dosye islam dininin bütün doğmalarını özündə birləşdirən dahi 
kitab — Qurana həsr olunmuşdu. Bu təşəbbüs İslam dininin əsasları barədə 
çoxminli rus oxucularına açıq, mübaliğəsiz məlumat vermək üçün gözəl bir 
başlanğıc idi. Yazıçı Lev Tolstoyun Yelena Vəkilovaya yazdığı məktubdan hissələr 
dərc edən qəzet həm də sorğu verərək yazırdı: təəssüf edirik ki, Vəkilovanın 
şəxsiyyəti haqqında heç bir məlumatımız yoxdur. 
Azərbaycanda bu sorğuya cavab verən bircə adam tapıldı. O da generalın 
yeganə nəvəsi, professor Leyla Qalib qızı Vəkilova idi. Cavabından bu məsələni 
dəqiq açıqlayan Leyla xanım yazır: 
«Əhvalat belə olmuşdu: Qızlıq famili Yermolayeva olan Yelena Yefimovna 
hərbi-zadəgan ailəsində doğulmuşdur. Tiflisdə zabit toplanışlarının birində o, gənc 
zabit İbrahim ağa Paşa ağa oğlu Vəkilovla görüşüb tanış olur. 
Bizim Vəkilovlar nəsli Azərbaycanın qəza şəhəri Qazaxdandırlar. Zadəgan 
silkinə məxsus olan nəslimiz rəsmi olaraq üç yüz əlli ildən çoxdur ki, davam edir. 
Bizim nəsl öz xalqına, vətəninə bir çox görkəmli hərbçi, alim, yazıçı və sair bəxş 
etmişdir ki, onların arasında müasir Azərbaycan ədəbiyyatının korifeyi, şair Səməd 
Vurğunun adını çəkməmək olmaz. 
İki gənc — Yelena Yefimovna və İbrahim ağa Paşa ağa oğlu bir-birini 
sevirlər. Lakin onların birgə səadətlərinə din ayrılığı mane olurdu. Azərbaycanlı İ. 
Vəkilov islam, Y. Yermolayevna isə pravoslav dininə məxsus idi. Rusiya 
imperiyasının o vaxtkı qanunlarına görə kəbin kəsdirmək üçün ikisindən biri öz 
dinindən imtina etməli idi. Ancaq onların heç biri tərbiyə olunduqları dini 
ehkamlara qarşı çıxa bilmir. Belə olduğu halda mənim babam İbrahim ağa Vəkilov 
imperatora müraciət edir. Əlahəzrətdən xahiş edir ki, onların dinlərini 
dəyişdirmədən kəbin kəsdirmələrinə icazə versin. Uzun çəkişmələrdən sonra bu 
icazə verildi. Lakin Rusiya imperiyasının qanunlarına görə belə kəbindən sonra 
dünyaya gələn uşaqlar pravoslav dinində tərbiyə almalı idilər. 
                                                          
1 1708-ci ildə Bulavin üsyanı yatırıldıqdan sonra ataman İqnat Nekrasovun rəhbərliyi ilə Türkiyəyə 
keçən Don kazakları— müəl. 
 
73 
 
Beləliklə, Yelena Yefimovna hər üç uşağını — qızı Rənanı, oğlanları Boris 
və Qlebi xaç suyuna salır. Lakin atalarının, dost və qohumlarının təsiri ilə uşaqlar 
islam dininə daha çox meyl və rəğbət göstərirlər. Analarını çox sevən hər üç uşaq 
böyüyəndə ondan xahiş edir ki, onların müsəlman dininə keçmələrinə razılıq 
versin. 
Məhz bu səbəbə görə də mənim nənəm onu üzən «nə etməli?» sualı ilə 
«xristian dininin vicdanı» sayılan yazıçı Lev Tolstoya müraciət etməyə məcbur 
olur. 
Lev Tolstoy dörd səhifəlik geniş məktubla nənəmə cavab yazır. Həmin 
məktubdan bəzi parçaları siz qəzetinizin yeddinci nömrəsində — dosyedə dərc 
etmisiniz. 
Tolstoyun məktubundan sonra Yelena Yefimovnanın və İbrahim ağa Paşa 
ağa oğlunun uşaqlarının üçü də müsəlman dinini qəbul edir. Oğlanları adlarını belə 
dəyişirlər; Boris — Faris bəy, Qleb isə Qalib bəy olur. 
Yelena Yefimovna bütün həyatını sadiq ərinə və sevimli uşaqlarına sərf 
etmişdir. Hərbi vəzifəsinə görə ərinin hara göndərilməsindən asılı olmayaraq 
(babam qərargah generalı rütbəsinə qədər yüksəlmişdi) nənəm həmişə onu 
müşayiət etmişdir. O, çox savadlı qadın imiş, bir neçə dil bilirmiş, ədəbi-bədii 
tərcümələrlə məşğul olmuş, maraqlı xatirələr yazmışdır. Nənəm 1923-cü ildə 
Tiflisdə vəfat etmişdir. 
Mənim babam və onun hər iki oğlu öz xalqına, Vətəni Azərbaycana böyük 
inam və sadiqliklə qulluq etmişlər. Xüsusilə, 1918—20-ci illərdə Azərbaycan 
Demokratik Respublikasının qurulmasında onların əvəzsiz xidmətləri olmuşdur. 
Babam İbrahim ağa hərbi topoqraf idi. O, İran, Türkiyə və Zaqafqaziyanın 
xəritəsini yaratmışdı. Azərbaycanın ictimai həyatında görkəmli yer tuturdu. 
Azərbaycanda Demokratik Respublika olduğu zaman, o, Gəncənin general-
qubernatoru idi. Türk, İran və Rusiya ordenləri ilə təltif olunmuşdu. 
Atam Qalib İbrahim ağa oğlu Vəkilovun hərbi-texniki təhsili vardır. Birinci 
dünya savaşında iştirak etmişdi. Hərbi xidmətlərinə görə bir sıra ordenlərlə, o 
cümlədən müqəddəs Georgi xaçı ilə təltif olunmuşdu. 
Əmim Faris İbrahim ağa oğlu isə ixtiralarına görə bir sıra patent qazanmış 
istedadlı mühəndis idi. Təəssüf ki, bizim ailəmiz də siyasi təzyiqlərdən kənarda 
qalmadı. 
1931-ci ildə atam birinci dəfə həbs olundu, sonra səhhətinə görə həbsdən 
azad edildi 1937-ci ildə onu ikinci dəfə həbs etdilər və günahsız olmasına 
baxmayaraq, keçmiş çar və musavat zabiti kimi güllələdilər... 
Əmim isə on səkkiz il Karaqanda, Maqadan və Sibir sürgünü çəkmişdi. 
Atamdan xatirə olaraq məndə yalnız onun (ölümündən sonra) bəraət alması 
haqqında olan arayışlar qalmışdır. 
Sizin dosyenin səhifəsində adını çəkdiyiniz Y. Y. Vəkilovanın ailəsi 
haqqında mənim demək istədiyim bunlar idi. 
74 
 
Hə, bir neçə kəlmə də özüm haqqında demək istəyirəm. Mən — Leyla Qalib 
qızı Vəkilova — pedaqoji elmlər doktoru, M. F. Axundov adına rus dili və 
ədəbiyyatı Azərbaycan Pedaqoji İnstitutunun professoru, Azərbaycanın ali və orta 
məktəbləri üçün rus dili üzrə bir sıra dərsliklərin müəllifiyəm. Bütün şüurlu 
həyatımı gənclərin tərbiyəsinə və təhsilinə sərf etmişəm. 
 
Uzun ömrün səhifələri 
Məni çox kefsiz və bir az da könülsüz qarşıladı. 
Əvvəlcə başa düşə bilmədim, bu etinasızlıq mənim gəlişimə görədir, yoxsa 
qoca xəstəhaldır. Elə-belə, nəzakət xatirinə «keçin, əyləşin» — dedi. Tənha 
yaşayan bu qocanın tərtəmiz geyimindən, ev şəraitindən hiss etmək olurdu ki, çox 
səliqəli adamdır. 
Qoca əvvəl eynəyini çıxartdı, sonra da dizinin üstündəki kitabı qatlayıb 
kənara qoydu. İri şkafın enli siyirtməsini çəkib dərindən nəfəs ala-ala, qara 
məxməri parçaya bükülmüş bağlamanı açdı. Balaca bir şəkil tapıb işığa tərəf tutdu. 
İri ala gözlərini geniş açıb «budur, — dedi, — atam, buyur, bax!». «Atam» — 
deyəndə səsi qırıldı. Qəribə, təsvirolunmaz bir kövrəklik bu qocanın bütün varlığını 
titrətdi. Udqunub üzünü yana döndərdi. 
Mən şəkli alıb baxdım. Bu, cavan, çox yaraşıqlı bir zabitin ötən əsrdə 
çəkilmiş şəkli idi. 
—Faris baba, — dedim, — bəs sənədləri? Təkcə bu şəkillə nə eləmək olar? 
Mümkünsə sənədləri də tapın, birgə baxaq, elə burdaca... Heç yerə 
aparmayacağam. 
O, könülsüz geri döndü, ağır addımlarla yenidən şkafa yaxınlaşdı. Xeyli 
əlləşdi. Bayaq oxuduğu kitabı o küncdən bu küncə qoyur, dəftəri açıb baxır, 
arasından heç nə tapa bilməyib əsəbiləşirdi... 
Səbrim tükənmişdi, onun əhvalı mənə də təsir etmişdi. Nəhayət, şkafın tək 
gözündən götürdüyü qalın bir qovluğu mənə verib titrək, kövrək səslə soruşdu: 
—Cavan oğlan, sənin nəyinə lazımdı mənim atamın sənədləri? 
—Faris baba, atanız xalqımızın hərbi-topoqrafiya tarixində yeganə general 
olub. İstəyirəm qəzetdə, jurnalda onun barəsində bir yazı ilə çıxış edim, qoy 
bugünki gənclik xalqımızın belə bir şöhrətli generalı olduğunu bilsin. 
—Mənim atam çoxdan unudulub, — deyə incik halda əlini yellədi. Ani 
fasilədən sonra əlavə etdi: — Bəlkə, elə, belə yaxşıdı. Musavat generalı kimin 
nəyinə lazımdır?.. — İndi başa düşdüm ki, qoca məni nəyə görə könülsüz qarşıladı. 
— Bir vaxt özüm çox çalışdım ki, üzə çıxsın, generallar arasında onun da adı 
çəkilsin. O da Azərbaycan üçün, xalqı üçün can qoyub, cəbhələrdə vuruşub, 
gecəsi-gündüzü topoqrafiya  çəkilişlərində keçib. 
Hələ 1883-cü ildə rus—İran komissiyasının tərkibində Xəzər dənizindən 
Əfqanıstana qədər olan sərhədlərin dəqiqləşdirilməsində iştirak edib. Belə bir ciddi 
işi vaxtından əvvəl yerinə yetirən atamın xidməti İran hökumətinin ən yüksək 
75 
 
«Şire—Xorşid» ordeninə layiq görülüb. O, Krımın, Dağıstanın və bütün Qafqazın 
topoqrafik xəritəsini tərtib edib. 1892-ci ildə Türkiyəyə ezam olunan atam Qars 
vilayətinin rus-türk sərhədlərində topoqrafiya işlərinə rəhbərlik edib. Cənubi 
Azərbaycanın Təbriz, Xoy, Urmiya və başqa şəhərlərinin də topoqrafik çəkilişinə 
atam rəhbərlik edib. Hər gələn bir sənədini, şəklini istədi, elə o gedən oldu.—
Kövrəlib davam etdi—mən də ki, belə, gördüyün kimi, qocaldım, əldən düşdüm. 
sənəd, şəkil aparanların da ünvanını, telefonunu itirdim. O insafsızlar da, nə atam 
haqqında yazdılar, nə də şəklini qaytardılar. 
—Mən burda baxacam, heç nəyi heç yerə aparan deyiləm. Qeydlərimi də 
burda eləyəcəm... 
—Yaxşı, onda aç qovluğu, söhbət eləyək. Əvvəla de görüm atamın sorağını 
sənə kim verib? — Zənlə üzümə baxıb soruşdu. 
—Bir marşalın «Mənim xatirələrim» adlı yeni kitabı çıxıb. Orda atanız 
polkovnik İbrahim ağa Vəkilovun Sərdarabad, Baş Abaran əməliyyatındakı 
fəaliyyətindən geniş məlumat verilir. Qərargah rəisi polkovnik İbrahim ağa 
Vəkilovun hərbi döyüşlərdə məharətini marşal bütün ordu heyətinə nümunə 
göstərir. 
Üz-gözündən gördüm ki, bu fakt onu hədsiz dərəcədə sevindirdi. Məndən 
qabaq əl uzadıb qovluğu özü açdı. 
...1978-ci ilin yazında Faris İbrahim ağa oğlu Vəkilovla tanışlığım belə 
oldu. Həmin il atası haqqında «Azərbaycan» jurnalında çıxış etdikdən sonra 
yenidən onun görüşünə getdim. 
Faris baba jurnalı aldı, yazını o üz-bu üzə     vərəqlədi. Divanda yanaşı 
əyləşdik. 
—Oxu, — dedi, — görüm nə yazmısan? 
Yarıya  çatmamış sərlövhəsini bir də soruşdu. 
—«Qəribə tale», — dedim və dönüb ona baxdım. Onun ağıllı, iri gözlərində 
yaş damcıları görüb dayandım. 
—Daha oxuma, özüm oxuyacam, — deyib, buz kimi əlilə biləyimdən 
yapışdı, — atamı yad etdiyiniz üçün hamınıza minnətdaram... 
Yol boyu bu tənha qocanı düşünürdüm. «Mənim bu uzun ömrümün qarası 
ağından çox olub». Bu sözlər onun dilindən elə-belə çıxmamışdı. Sonralar onun 
həyat tarixçəsi ilə yaxından tanış olanda heyrətə gəldim ki, bütün bu əziyyətlərə 
necə dözüb? Qəribə burasıdır ki, həmişə başı qovğalarda olan, çox əziyyətlər çəkən 
bu insanın yaddaşı zərrəcə zəifləməmişdi. 
Faris Vəkilov nə az, nə çox, ömrünün on səkkiz ilini doğma Azərbaycandan 
uzaqda, sürgündə əzab-əziyyətlə keçirmişdi. Neçə inqilabın, neçə müharibənin 
sınaqlarından uğurla çıxmışdı. Çünki amalı düz, əqidəsi pak olmuşdu. Harda, hansı 
şəraitdə olmasına baxmayaraq, qəlbində bir çırağın işığı yanmışdı. Onun da adı 
Azərbaycan idi. Bu pak amalla o, 1918—20-ci illərdə Azərbaycanın Gürcüstanda 
76 
 
diplomatik nümayəndəsi olmuşdur. Lakin 1942-ci ilin sərt küləyi onun üzünü elə 
qarsımışdı ki, qapısını elə bərk çırpmışdı ki, o, hələ də özünə gələ bilmirdi. 
Birinci Dünya müharibəsi başlananda Texnologiya İnstitutunun beşinci kurs 
tələbəsi Faris Vəkilov Petroqradın Putilov zavodundakı top emalatxanasının 
müdafiəsinə səfərbər olunur. Gənc mühəndisin bu zavoddakı yaxşı fəaliyyəti onu 
pillə-pillə ucaldır. 1916-cı ildə yaxşı xasiyyətnamə ilə Petroqraddakı məşhur 
«Feniks» zavoduna baş mühəndis təyin olunur. Bir il sonra oktyabr tufanları 
zamanı bu səhmdar idarə öz fəaliyyətini dayandırır. Faris Tiflisə — ailəsinin 
yanına qayıdır. O, bolşevik Əliheydər Qarayevlə birgə ictimai-siyasi işlə məşğul 
olur. Onlar Peterburqda fəaliyyət göstərən «Azərbaycan həmyerliləri 
cəmiyyəti»ndə tanış olmuşdular. 
Azərbaycanda inqilabın qələbəsindən az sonra ixtisasını təkmilləşdirmək 
üçün Parisdəki «Reno» zavoduna ezam olunur. 
«…1926-cı ildə Əliheydər Qarayevdən bir teleqram aldım. O yazırdı ki, 
dağılıb uçurulmuş sənayemizi bərpa etmək üçün sənin də köməyinə ehtiyacımız 
var, qayıt gəl. Mən dərhal Bakıya qayıtdım. Əliheydər Qarayev məni mənzillə 
təmin edib, leytenant Şmidt zavoduna işə göndərdi». 
...Axşam qonşusu qadın mənə zəng eləyib dedi ki, Faris baba sabah sizi 
görmək istəyir. Mümkünsə ona baş çəkin. 
İşdən bir az tez çıxıb onun yanına gəldim. Biz neçə ilin dostu, hətta 
deyərdim, qohum kimi görüşdük. 
—İndi mənim sənə işim düşüb, — dedi. — Xəbərin varmı, atamın dayısı 
oğlu İbrahim ağa Usubov da general olub. Ondan da yazmaq lazımdır. 
Həmin günü mənə çoxlu şəkil, sənəd göstərdi. Səxavət əli açılan Faris 
babanın mənə hədiyyə verdiyi şəklin biri 1901-ci ildə Qarsda çəkilib. Burda atası 
İbrahim ağa Vəkilov topoqrafiya çəkilişi zamanı təsvir olunub. Hər iki şəklin 
orijinalı indi də məndədir. Anası Yelena Yefimovna Vəkilovanın 1909-cu il martın 
2-də böyük rus yazıçısı Lev Tolstoydan öz övladlarının islam dinini qəbul 
etmələrinin mümkünlüyü barədə yazdığı məktubdan söhbət açdı. 
Faris baba bu məktubun fotosurətini və öz əli ilə rus dilində yazdığı 
xatirələrini avtoqrafla mənə verdi. 
—Oğul, — dedi, — mənim ömrüm qurtarır, səninki isə başlayır, qoy bunlar 
səndə qalsın. Amma mən tənha qocaya tez-tez baş çək, sənə lazım olan çoxlu 
materiallar verərəm... 
Bu dəfə söhbətimizin əsas mövzusu Faris babanın əmisi İbrahim ağa 
Usubov oldu. General-mayor İbrahim ağa Usubov 1872-ci ildə Qazax qəzasının 
Qıraq Salahlı kəndində dünyaya gəlib. Sənədlərdən öyrənirəm ki, generalın atası 
Musa ağa da rus ordusunun zabiti olub. İran şahzadəsi Abbas Mirzənin qoşunları 
1826-cı ildə Azərbaycana hücum edəndə atası Musa ağa və əmisi Süleyman ağa 
Usubovlar Qazax süvari dəstəsində mərdliklə vuruşmuşlar. Sonralar Polşa 
77 
 
müharibəsindəki nümunəvi xidmətinə görə Musa ağa ştabs-kapitan rütbəsinə qədər 
yüksəlmişdir. 
Faris baba sənədlərindən birini açır, titrək barmağını üstündə gəzdirə-
gəzdirə: 
—Fikir ver, əmim də Əliağa Şıxlinski və atam kimi Tiflisdəki kadet 
korpusunu bitirib, özü də əla qiymətlərlə, — deyir, — 1890-cı ildə Xarkov piyada 
hərbiyyə məktəbinə daxil olur. Həmin məktəbi də əla qiymətlərlə bitirib ştabs-
kapitan rütbəsində əsrimizin əvvəllərində başlayan rus-yapon müharibəsində iştirak 
edir. Port-Artur döyüşlərində mərdliklə vuruşan əmim «Müqəddəs Georgi» 
ordeninin dördüncü dərəcəsiylə və bir neçə     medalla təltif olunur. Podpolkovnik 
rütbəsi alır. 
Həmyerliləri, artilleriya generalları Əliağa Şıxlinski və Səməd bəy 
Mehmandarovla çiyin-çiyinə vuruşan podpolkovnik İbrahim ağa Usubov rus-
yapon müharibəsində az şücaət göstərmir. 
Port-Artur döyüşlərindən sonra yenidən Xarkov şəhərində hərbi xidmətə 
başlayır. 1910-cu ildə İbrahim ağa Usubov Tiflisdə yaşayan qohumu, Zaqafqaziya 
müftisi Mirzə Hüseyn Əfəndi Qayıbzadənin kiçik qızı Gövhər xanımla ailə həyatı 
qurur. 
Müsahibimdən soruşuram: 
—Generalın oğlu, qızı necə, qalırmı? 
—Bu saat hamısını deyəcəyəm, — Faris baba yenidən əl-ayağa düşür. 
Köhnə cib dəftərçələrinin birini götürüb, o birini qoyur, — İki adamla görüş, 
söhbət elə. Əmim qızı Nigar Usubova və generalın qardaşı qızı Gövhər Usubova 
ilə. 
Elə həmin günü Mirzə Şəfi küçəsinin altı nömrəli mənzilində yaşayan 
Gövhər xanıma baş çəkdim. General-mayor əmisinin adını eşidən kimi səksən yaşlı 
qadının da gözlərində, sifətində qəribə bir işıq yandı. Sonra o işıq qəfildən də 
çəkildi və yerində təəccüb qaldı: «Nə əcəb? Hardan yada düşüb?». 
Gövhər ana əlini dizlərinə vurub yana-yana dedi: 
—Fələyin gözü tökülsün, bircə əmim oğlu vardı, o da 1940-cı ildə qəfildən 
vəfat etdi. Yeganə kişi nişanəsi idi əmim ocağının. Atam İsmayılı zorla 
xatırlayıram, 1910-cu ildə vəfat etdikdən sonra əmim İbrahimin himayəsinə 
keçdim. O, Xarkovda hərbi qulluqda olsa da doğma kəndi Salahlını unutmurdu. 
1914-cü ildə məni Bakıya gətirib Hacı Zeynalabdin Tağıyevin qız məktəbinə qəbul 
etdirdi. 1917-ci ilədək bu məktəbdə oxudum. Bir il sonra Azərbaycan Demokratik 
hökumətinin dəvətilə Xarkovdan Bakıya köçdü. 
Adətən hərbçi zəhmi ağırdı, deyirlər. Əlbəttə, işdə, qulluqda necə olmağını 
deyə bilmərəm, amma evdə, ailədə əmim xoşxasiyyət, həssas qəlbli insan idi. 
Təhsil və tərbiyə məsələsinə ciddi fikir verərdi. «Gövhər, deyərdi, — səni atanın 
arzusu ilə müəllimliyə qoymuşam. Sənin qarşında mədəni insan yetişdirmək kimi 
nəcib bir vəzifə durur. Gərək elə şagird yetişdirəsən ki, onunla həmişə iftixar edə 
78 
 
biləsən». Yadımdadı, general Əliağa Şıxlinski tez-tez bizə gəlirdi, hər iki bacanaq 
Port-Artur döyüşlərindən, Birinci dünya   müharibəsindəki  fəaliyyətlərindən 
söhbət açardılar. 
İbrahim ağa Usubov görkəmli dövlət xadimi Nəriman Nərimanovla, 
Əliheydər Qarayevlə, Mixail Frunze və başqaları ilə çox yaxın idi, 1916-cı ildə 
döyüş meydanlarında göstərdiyi şücaətə görə ona polkovnik rütbəsi verilmişdi. 
1918-ci ilin may ayında İbrahim ağa Usubovu milli Azərbaycan 
diviziyasında işləmək üçün dəvət etdilər. O, Əliağa Şıxlinski, Səməd bəy 
Mehmandarov, Cavad bəy Şıxlinski və başqa hərbçilərlə birgə Azərbaycan 
Demokratik Hökumətinin milli ordusunun təşkilinə başladı. On səkkizinci ilin 
aprelində Gəncədə praporşik məktəbi açdılar. Burada azərbaycanlı gənclər təhsil 
alırdı. Bir il sonra həmin məktəb Bakıya köçürüldü və Azərbaycan hərbi məktəbi 
adlandırıldı. 1919-cu ildə milli hökumət xalqına sidq-ürəklə xidmət etdiyinə görə 
polkovnik İbrahim ağa Usubovu general-mayor rütbəsi ilə təltif etdi. 
Milli hökumət İbrahim ağanı on doqquzuncu ildə Azərbaycan ordusu üçün 
hərbi ləvazimat və hərbi geyim alıb gətirmək məqsədilə İtaliyaya ezam etmişdi. 
Respublika Mərkəzi Dövlət Arxivində saxlanan bir sənəd də bunu təsdiq edir. 
Musavat dövlətinin İtaliyadakı nümayəndəsinin musavat ordusuna geyim və 
təchizat əşyaları almaq üçün hərbi nazirliklə danışıqları barəsində teleqram. 
2 dekabr 1919-cu il. 
Özünün sərəncamında olmadığından İtaliyanın hərbi nazirliyi paltar və silah 
verə bilmir. O, avtomobillər, aeroplanlar, projektorlar, dizliklər, mələfələr və 
adyallar verir. Geyim əşyalarının göndərilməsi Gellə tapşırılıb. İlk partiya dekabrın 
axırlarında Batuma gələcək. Keyfiyyətli köhnə paltar tapmaq mümkün deyil. Əgər 
qiyməti əl versə, bu əşyaların əvəzinə parça almaq barəsində fikirləşərəm. Parçanın 
bizdəki qiymətini təcili bildirməyinizi xahiş edirəm. 
General Ġbrahim ağa Usubov». 
— Əmim çox zarafatcıl idi, — deyən Gövhər xanım söhbətini davam 
etdirir. — Bir dəfə süfrə başında olan bir əhvalat da yadıma düşdü. İbrahim əmim 
köksünü ötürüb: 
 Of, - dedi -, — balalarım kaş hər şeydə: ağılda, kamalda, şöhrətdə özümə 
oxşasınlar. Amma bircə şeydə mənə yox, dayılarına oxşasalar yaxşıdı. 
Həyat yoldaşı Gövhər bibim tez üstünə düşdü: 
—De görüm, o nədi elə? 
Əmim bığaltı gülümsünüb: 
—Boyumu deyirəm, — dedi, — bircə boy-buxundan kəm-kəsirim var. 
Əmim ortaboylu idi, ona işarə vururdu. 
Əliağa Şıxlinski də ona zarafatla cavab verdi: 
—Eybi yoxdu, — dedi, — İbrahim, qəm eləmə, o da igidə bir yaraşıqdır. 
—Gövhər xanım, general əminizin son taleyi necə olub? 
79 
 
—İyirminci ilin aprelində XI Ordu gəldi. Əliağa Şıxlinskiyə, İbrahim ağa 
Vəkilova, Səməd bəy Mehmandarova, Firidun bəy Vəzirova, əmimə və bütün 
azərbaycanlı hərbçilərə, generallara ilk günlər toxunmadılar. Xüsusi əmr verdilər 
ki, poqonlarınızı çıxarın, indi Qızıl Orduda xidmət edəcəksiniz. Onlar da dinib-
danışmadılar. Dedilər, təki xalqa toxunmasınlar, biz də xalqa xidmət edərik. Səhv 
etmirəmsə, hətta onlara əmək haqqı da təyin etmişdilər. Əmimə vəsiqə də 
vermişdilər ki, o, diviziya komandiri kimi xidmət edir. Yadımdadır, iyul ayının ilk 
günləri idi. Evimizdə Qazaxdan gələn qonaq da vardı. Əliağa əmim, İbrahim dayım 
da bizə gəlmişdi. Hamı kəndi, qohumları, uşaqlıq dostlarını soruşur, deyib-
gülürdülər. O vaxt bütün hərbçilər indiki Kommunist küçəsindəki (hazırda İstiqlal 
küçəsi adlanır—red.) beş nömrəli evdə yaşayırdı. Gecə on ikiyə işləyəndə hər kəs 
öz evinə getdi. Yenicə yatmağa hazırlaşırdıq ki, küçədə bir yük maşını dayandı. 
Maşından tökülüşən əsgərlər qaça-qaça bloklara doldular. Tüfənglərin qundağı ilə 
qapıları döyüb içəri soxuldular. Əsgərlər içəri girən kimi əmimi əhatəyə aldılar. 
Mən əmimə tərəf atılıb zorla əlindən yapışıb ağladım. Əsgərlər ev əşyalarını 
siyahıya aldılar. Əmimin orden, medallarını və özünü apardılar. O gecə 
azərbaycanlı generalları — Əliağa Şıxlinskini, Səməd bəy Mehmandarovu, 
general-qubernator Nərimanbəyovu, Hüseyn Şıxlinskini, əmim İbrahim ağa 
Usubovu — hamısını yük maşınına doldurub apardılar. Dallarınca çox gedib-
gəldik, bir xəbər öyrənə bilmədik. Onları həbs etdirən İlya adlı hərbçi idi. O, yarı 
erməni, yarı yəhudi idi. Əmimi, on iki azərbaycanlı general və zabitini 1920-ci il 
iyulun on altısında gecə ilə   Nargin adasına aparıb orada güllələyiblər. Çox get-
gəldən sonra əmim arvadı Gövhər bibimə əl boyda kağız verdilər ki, onları səhvən 
güllələyiblər. Şura hökuməti ailənizdən üzr istəyir. 
Əliağa Şıxlinski və Səməd bəy Mehmandarov isə ayrı kamerada olublar. 
Xoşbəxtlikdən onların Nəriman Nərimanova göndərdikləri məktub çatıb və onlar 
xilas olublar. Orduya soxulan terrorçu daşnaklardan ehtiyat edən Nərimanov 1920-
ci il avqustun birində Ə. Şıxlinskini və S. Mehmandarovu Moskvaya göndərdi. 
General İbrahim ağa Usubovdan çox az nişanə qalıb. Bir neçə şəkil, bir də 
qızı — Azərbaycan Dövlət Konservatoriyasının müəllimi, əməkdar incəsənət 
xadimi, professor Nigar xanım Usubova... Mübarizələrdə keçən ömrün anları indi 
illərin saralıb-soldurduğu çox az şəkil və sənədlərdə yaşayır. General-mayor 
İbrahim ağa Usubovun qızı Nigar xanım atasından fəxrlə söhbət açır. 
—Əliağa əmim deyərdi ki, atan İbrahimin hərbi istedadı birinci dünya 
müharibəsi dövründə özünü parlaq şəkildə göstərdi. Döyüş zamanı çevikliyi, 
piyada qoşundan məharətlə istifadə etməsi, xüsusilə əsgərlərlə səmimi rəftarı 
İbrahimi rus ordusunda mahir bir sərkərdə kimi tanıtdı. Əliağa əmim bir də 
danışırdı ki, M. V. Frunze atanı yaxşı bir insan kimi tanıyırdı. Birinci dünya 
müharibəsindəki fəaliyyətini, hərbi sənətkarlığını çox yüksək qiymətləndirirdi. 
Mən Xarkovda anadan olmuşam. Uşaq olsam da bəzi əhvalatları yaxşı 
xatırlayıram. Yadımdadır, nə münasibətləsə evimizdə qonaqlıq vardı, məclisdə 
80 
 
yüksək rütbəli zabitlərlə yanaşı sıravi əsgərlər də iştirak edirdi. Əsgərlərdən biri 
atam haqqında dedi: — Baxmayaraq ki, o, rus deyil, Azərbaycanlıdır, ancaq bizim 
üçün doğma atadan da yaxındır. 
Atam həqiqətən də əsgərlə zabit arasında sərt sədd çəkməyən adam idi. 
Əsgərin bütün hüquqlarını əlindən alan zabitlərlə o, heç vaxt razılaşmazdı. Məhz 
bu keyfiyyətlərinə görə onu əsgərlər ata kimi sevir, hörmət edirdilər. 
...Faris baba ilə görüşlərimin birində gördüm ki, o, lüğətlə bir Azərbaycan 
yazıçısının romanını oxuyur. 
—Faris baba, — dedim, — indən belə dil öyrənmək gec deyilmi? 
—Öyrənirəm ki, İbrahim əmim kimi dünənə sabah deməyim. 
O nə deməkdir? 
— Bu saat danışacam, — deyib qoca iri  gözlərilə gülümsündü. — 
Xatirimdədir, 1914-cü ilin yazında atam məni də götürüb kəndimiz Salahlıya 
gəlmişdi. Hələ müharibə başlanmamışdı. Atam doğma kəndinə, qohumlara baş 
çəkməyi çox sevirdi. Ali rütbədə, yüksək bir yerdə işləməyinə baxmayaraq, ildə bir 
neçə dəfə kəndə gedərdi. «Bu kənd, — deyirdi, — oğul, harda olsam mənimlədi, 
adam nə qədər böyük şəhərlərdə, uzaq ellərdə olsa da doğmasını, ondan süd əmdiyi 
yeri unuda bilmir. Buna haqqı da yoxdu». 
Atam eşidir ki, İbrahim ağa Usubov da ailəsilə kəndə gəlib. Abdulla əmimlə 
onun görüşünə gedirlər. Abdulla əmim İbrahim əmimdən soruşdu ki, nə vaxt 
gəlmisən? 
İbrahim əmim cavab verdi ki, «sabah». 
Atam təəccübləndi ki, bu nə danışır. Abdulla əmim işin nə yerdə olduğunu 
başa düşür. Gülə-gülə deyir: 
— İbrahim, əgər sabah gəlmisənsə, yəqin ki, dünən də qayıdıb gedəcəksən. 
— Qoca əhvalatı danışıb kədərlə gülümsündü. — İbrahim əmim, — dedi, — uzun 
müddət Rusiyada qulluq etdiyindən Azərbaycan dilini bir az yadırğamışdı. Məni də 
tale ölkədən-ölkəyə, şəhərdən-şəhərə atıb. Fransız, ingilis və bir neçə dildə sərbəst 
danışıb yaza bilirəm. Amma hiss edirəm ki, yadlarla o qədər oturub-durmuşam ki, 
doğmamı unutmaq ərəfəsindəyəm. 
Faris baba çoxillik ömründə bitib-tükənməyən hadisələrin, əhvalatların 
şahidi olmuşdu. Heyf ki, bu səmimi, mehriban qoca ilə görüşüm onun həyatının 
son günlərinə təsadüf etdi. O, bizim işıqlı dünyamızdan ömrünün doxsan dördüncü 
ilində köçdü. 
Minillik ədəbiyyata, mədəniyyətə malik xalqımızın minillik də qəhrəmanlıq 
tarixi var. İgid Cavanşirin, əyilməz Babəkin, köhlən at belində yadellilərə qarşı 
vuruşan Koroğlunun, Nəbinin adı həm öz xalqının, həm də bütün bəşər tarixinin 
səhifələrində yaşayır. Onların hər biri öz doğma torpağını, öz yurdunu, öz xalqının 
əsrlərdən bəri yaratdığı mədəniyyəti qəsbkarlardan mərdliklə müdafiə etmişdir. 
81 
 
Hər əsr tarixə öz qəhrəmanlarını verib, hər igid özünün şücaəti ilə gələcək 
nəslə örnək olub.Zaman keçib, illər ötsə də onlar yenə unudulmur, tarixin əbədi 
yaddaşında, sənədlərdə həmişəyaşar qalırlar. 
İnanırıq ki, hərb tariximizin səhifələrində general-mayor İbrahim ağa 
Usubov da beləcə yaşayacaqdır. 
 
Yaralı söhbət 
Topoqraf general İbrahim ağa Vəkilovun qəribə taleyi ilə bağlı axtarışlar 
aparıb mətbuatda çıxış etdikdən sonra onun doxsan iki yaşlı oğlu Faris baba ilə 
dostluğumuz başlandı. Bir neçə dəfə görüşdükdən sonra qoca məna etibar edib öz 
həyat yolundan, əmisi general-mayor İbrahim ağa Usubovdan danışdı. Hər dəfə 
görüşəndə günahsız olaraq həbs edilib əvvəl Mordoviyada, sonra Karaqandada on 
səkkiz il çəkdiyi əziyyətlərdən, iztirablardan yana-yana, bir-birindən dəhşətli 
əhvalatlar söyləyirdi. 
Eşitmişdim ki, Faris babanın kiçik qardaşı polkovnik Qalib Vəkilovun 
komandir kimi böyük xidmətləri olub. Onu da otuz yeddidə həbs ediblər. Arabir 
qardaşı haqqında soruşurdum. Hər dəfə də o, söhbətin yönünü dəyişir və bu barədə 
danışmaq istəmirdi. Yüzü haqlayıb, uşaq kimi kövrək olan qocanın qəlbinə 
dəyməyə qıymırdım. Bir dəfə söhbəti Çingiz İldırımdan saldım. Bilirdim ki, Çingiz 
İldırımla Qalib dost olublar. Qoca məcbur olub ötəri bir əhvalat danışdı. Mən əl 
çəkməyib, — Qalib niyə tutulub, — deyə soruşanda qoca qəmli-qəmli üzümə 
baxıb xeyli dinmədi. Bu an divardakı qədim saatın səsi bizi diksindirdi. Hər ikimiz 
dönüb ona baxdıq. Əqrəblər düz on birin üstündə dayanmışdı. Bu gün Faris baba 
ilə söhbətimiz həmişəkindən daha çox olmuşdu. Həqiqətən onu bərk yormuşdum. 
Durub getmək istəyəndə qoca əlimdən yapışıb: 
— Bərk yorulmuşam, — dedi. — Qoy qardaşım Qalib haqqında söhbət 
sonraya qalsın, onun faciəsi çox uzundur. Bu, illərlə ürəyimdə gəzdirdiyim yaralı 
bir söhbətdir. — Yazıq görkəm alan qoca üzrxahlıq elədi: — incimə, gələn şənbə-
bazar gözləyəcəm... 
Təəssüf ki, Faris baba mənə görüşmək üçün vəd etdiyi bazar gününə kimi 
yaşamadı... 
Sonralar Qalib Vəkilovun doğma qızı Leyla xanımla bir neçə dəfə   
görüşdüm. 
General Əliağa Şıxlinskinin onlarda saxlanan nadir şəkillərinin  üzünü     
çıxartdıranda, general babası İbrahim ağa Vəkilov haqqında veriliş hazırlayanda 
arabir atası haqqında da soruşurdum. O da əmisi kimi suallarıma çox qısa cavab 
verir və nədənsə bu mövzunun üstündən sükutla keçirdi.  
«...Bu gün bütün bunlar qəribə görünür, ancaq o illər repressiya olunanların 
hətta uşaqları da bəzən öz ata-analarının günahkar olmasına  inanır və açıq-aşkar 
82 
 
onlardan üz çevirirdilər. Bu nə ilə əlaqədar idi? Qorxaqlıqla, öz şəxsi həyatını 
qorumaqla?   Bu da vardı, əsas səbəb yalnız kor-koranə, fanatik inam idi». 
Professor Nikolay Truşenkonun bu sətirlərini «Smena» jurnalında (1988, № 
9) oxuyanda dərhal Leyla xanımı xatırladım. Susmağının səbəbini sanki bu 
sətirlərdə tapmışdım. Elə ki, atası haqqında danışmağa başladı, bir daha gördüm və 
hiss etdim ki, Leyla xanımdan qorxu hissi doğrudan da çox uzaqdır. Zarafat 
deyildi, doğma atadan danışmaq, yazmaq əlli ildən çox idi yasaq edilmişdi. O heç 
vaxt «xalq düşməni» adlandırılan atasından üz döndərməmişdi. Nə kor-koranə, 
fanatikcəsinə «ellər atası Stalinə», nə də cəllad M. S. Bağırova özünün pənahı kimi 
pərəstiş edə bilməmişdi. O illərdə incidilmiş əlli bir min «gözükölgəli» 
azərbaycanlı ailəsindən biri kimi dərdini ürəyində çəkmişdi. Və bəlkə də Leyla 
xanımın ağlına gəlməzdi ki, vaxt gələcək aşkarlığın, demokratiyanın işığında hər 
şey açıq-aydın etiraf ediləcək. Bütün gümanlar, şübhələr ürəklərdən silinib 
atılacaq, haqq-nahaq öz yerini tapacaq. 
—Təəssüf ki, mən atamı babam İbrahim ağadan daha az görmüşəm, — 
Leyla xanım söhbətinə general babasından başlayır. — İlk dəfə atam Qalib həbs 
ediləndə mənim cəmisi altı yaşım vardı. İkinci dəfə isə on üç yaşında idim. Ona 
görə də atam haqqında anamın söhbətlərindən yadımda qalanlar daha çoxdur. 
—Bəs general babanız İbrahim ağa Vəkilov atanız həbs ediləndə sizə onun 
haqqında heç nə danışmayıb? 
—Yox, babam heç vaxt oğlunun günahsız həbs olunması haqqında söhbət 
salmazdı. Sonralar mənə məlum oldu ki, babam atamın tutulmasını ürəyində 
sağalmaz yara kimi gəzdirirmiş. Mənim kimi körpə qız uşağına xalqının, Vətəninin 
rifahı üçün çalışan atamın xidmətlərini və onun günahsızlığını başa salmaq 
iqtidarında deyilmiş. Atam tutulandan sonra babamın qəddinin əyilməyini indi də 
gözüm önünə gətirəndə kövrəlirəm. Babam o ağır illərdə qanadları qırılmış quş 
kimi gəzirdi. 
General-topoqraf İbrahim ağa Vəkilovun ailəsində üç övlad böyüyürdü. 
Qleb sənətdə atanın yolunu seçdi. O, hərbçi olmaq məqsədi ilə Tiflisdəki 
kadet korpusunu müvəffəqiyyətlə bitirib Xarkovdakı üçüncü Aleksandr adına Ali 
hərbi-texniki instituta qəbul olundu. İkinci kursdan sonra Qleb Vəkilov könüllü 
olaraq həmin institutu tərk etdi. Sonralar Moskvadakı Alekseyev hərbi məktəbində 
təhsilini davam etdirdi. 
Əsrin əvvəllərində fəhlə sinfi ayağa qalxıb mütləqiyyətin rədd olunmasını 
tələb edirdi. Qanlı bazar hadisələrindən hiddətlənən xalq hərəkatı coşmuşdu. 
İmperiyanın hər yerində çarizmin qanlı cinayəti nifrətlə qarşılandı. Belə təlatümlü, 
qarışıq bir dövrdə ananın da, atanın da əzabı onlara dinclik vermirdi. Peterburqda 
təhsil alan böyük oğlu Borisi, Moskvada yunger məktəbində oxuyan Qlebi də bir 
sual düşündürürdü. Mən kiməm, hansı millətə məxsusam? Bu izahedilməz müdhiş 
sual qarşısında qalan hər iki qardaş tez-tez ana-ataya müraciət edirdilər.  
83 
 
Faris Vəkilovun söhbətindən: — Mənim on doqquz yaşım tamam oldu. 
Dərs məşğələləri ilə bərabər Məhəmmədin dininə keçmək fikri də məni tərk 
etmirdi. 1904—05-ci illərdəki şərait bu niyyətimin həyata keçməsinə kömək etməli 
idi. Bədniyyətli rus-yapon müharibəsi, xalq kütlələri arasındakı inqilabi əhvali-
ruhiyyə çar hökumətini bəzi liberal qərarlar verməyə məcbur etdi. 
1904-cü ildə «Din azadlığı haqqında manifest» nəşr olundu. Orada hər hansı 
bir səbəbdən öz ata-baba dinindən dönmüşlərə yenidən o dinə qayıtmalarına icazə 
verilirdi. Adama elə gəlirdi ki, müvafiq ərizə vermək kifayətdir ki, bununla da 
məsələ həll olunsun. Təcrübəli adamlar, o cümlədən mənim valideynlərim 
Peterburqa gəlişimin birinci ilində pravoslav dininin müdafiəçilərinin bilavasitə 
yaxınlığında bu məsələni qaldırmağı məsləhət görmədilər. Anamın Lev Tolstoya 
məktubunda da bu ehtiyat öz əksini tapmışdı. Xoşagəlməz hadisələrdən yaxa 
qurtarmaq məqsədilə mənim niyyətimin həyata keçirilməsini bir qədər ləngitməli 
olduq. 
Ona görə də çıxılmaz vəziyyətdə qalan anam Yelena Yefimovna Vəkilova 
1909-cu il martın 2-də dahi yazıçı Lev Nikolayeviç Tolstoya məktubla müraciət 
etməli olub. 
1910-cu ildə yunker Qalib Vəkilov Moskvadakı Alekseyev hərbi-texniki 
məktəbini bitirib xidmətə başladı. Birinci dünya müharibəsi başlananda o, Qərb 
cəbhəsindəki mühəndis polkunda döyüşürdü. Molodeçniy şəhəri uğrunda gedən 
döyüşlərdə göstərdiyi qəhrəmanlığa görə podpolkovnik Qalib Vəkilov 2-ci dərəcəli 
müqəddəs Georgi ordeni ilə təltif olundu. Hərbi-texniki mütəxəssis kimi Qalib 
Vəkilovun ən başlıca vəzifəsi düşmənin qəfil hücum edəcəyi bərə və keçidlərin 
möhkəm qurulması, səngərlərdə piyada və tank əleyhinə minaların dəqiq 
yerləşdirilməsi idi. 
Leyla xanımın stolun üstünə qoyduğu müxtəlif sənəd və fotoşəkillərin 
hamısı inqilabdan əvvələ məxsusdur. Onların arasında çox da qalın olmayan bir 
kitab da var. Bu, məşhur ədəbiyyatşünasımız Firudin bəy Köçərlinin «Azərbaycan 
tatarlarının ədəbiyyatı» kitabıdır. Onu müəllif 22 oktyabr 1903-cü ildə belə bir 
avtoqrafla Leyla xanımın general babasına hədiyyə verib. «Hörmətli İbrahim ağa 
Vəkilova böyük məhəbbət nişanəsi ilə Firudin bəy Köçərlidən. Qori şəhəri». 
Şəkillərdən ikisi daha maraqlıdır. Onlar məşhur generalımız Əliağa 
Şıxlinskiyə məxsusdur. İndiyədək heç kəsə məlum olmayan və heç yerdə nəşr 
edilməyən şəkillərdə Əliağa Şıxlinski 1915-ci ildə təsvir olunub. Bir qrup zabit və 
üç nəfər şəfqət bacısı ilə birgə çəkdirdiyi şəkildə Əliağa Şıxlinski həyat yoldaşı 
Nigar xanımla birgə dayanıb. 
— Nigar xanımla yanaşı əyləşən anam Aleksandra İvanovna Vəkilovadır. 
Anam da atam Qaliblə birgə birinci dünya müharibəsi illərində döyüşən orduda 
xidmət edib. Anamın rütbəsi leytenant olub. O da Nigar xanım kimi hərbi səhra 
qospitalında şəfqət bacısı işləyib. Oktyabr inqilabı başlananda onlar Minsk 
ətrafındakı cəbhədə olublar. Atam üç ay ordu sıralarında komandir kimi xidmət 
84 
 
etdikdən sonra komandanlıq onu qulluğunu davam etdirmək üçün Bakıya ezam 
edir. O, yeni yaranan Azərbaycan Milli Ordusunda hərbi-mühəndislər idarəsinin 
rəisi təyin olunur. Podpolkovnik rütbəsində Azərbaycan Ordusunun süqutuna qədər 
işləyir. Sonra atam on birinci Ordunun Ənzəli şəhərindəki mühəndis qoşunları 
hissəsinin rəisi vəzifəsində  qulluq edir. 
Anam da bu yürüşdə atamla birgə olmuşdu. Atam bu yürüşdə ağır 
xəstələnmişdi. O, malta qızdırmasına tutulmuşdu. Xəstəliyinə baxmayaraq, 1922-ci 
ildə yenidən Azərbaycan Baş hərbi-mühəndislər idarəsinin rəisi vəzifəsində işə 
başladı. Sonra Zaqafqaziya Qızıl Ordu hərbi inqilab şurasının hərbi sənaye 
komitəsinin direktoru oldu. Bu vəzifədə beş il işlədi. 
— Leyla xanım, — bayaq dediniz ki, atanız iki dəfə həbs edilib. Otuz 
yeddinci ildən əvvəl nə vaxt həbs olunmuşdu? 
— İlk dəfə atam 1931-ci ildə həbs edilib. O, inşaatçı-mühəndis sifətilə 
Belomor-Baltik kanalının tikintisində dustaq kimi işləmişdi. 1933-cü ildə o, 
həbsxanadan gəldi. Qocalıb əldən düşmüş, xəstəhal atamın saçı tamam ağarmış və 
dinib-danışmaz olmuşdu. O, tək bircə dəfə mənimlə həbs olunması haqqında 
söhbət edəndə dedi: «Kim mənim haqqımda sənə nə deyir-desin, bilmirəm. Bircə 
onu yadında saxla ki, mən nə Vətənimin, nə xalqımın qarşısında, nə sənin, nə 
ananın, nə də heç kəsin qarşısında günahkar deyiləm». 
Belomor-Baltik kanalı tikintisindən qayıdandan sonra atam Bakıda məişət-
tikinti trestində direktor müavini işlədi. 
Yadımdadır, çox tez-tez xəstələnərdi. Semaşko adına xəstəxanada, 
dəmiryolu xəstəxanasında, sonra da Bayıldakı xəstəxanada müalicə olunurdu. Onu 
operasiya elədilər. Anamla çox çətinliklə yanına gedib-gələrdik. Bir xeyli sonra 
atamın səhhəti yaxşılaşdı. Ailəmizin güzəranı da pis deyildi. O, işini dəyişmişdi. 
İndi Kür üstündəki Bankə qəsəbəsində işləyirdi. Sən demə, ən dəhşətlisi geridə 
imiş. Otuz yeddinci il gəlib çatdı. Laxa ağzını açan bu dəhşətli qara il yüzlərlə saf 
adam kimi atamı da uddu... 1956-cı ildə atamın günahsız məhv edilməsi haqqında 
iki bəraət məktubu aldım. Biri 1931-ci ilə görə, biri də 1937-yə görə. Sonuncuda 
yazılmışdı ki, polkovnik Qalib Vəkilov 19 dekabr 1937-ci ildə həlak olub. Anamla 
mən isə otuz yeddinci ildən əlli altıya qədər onu     həbsxanalarda axtarırdıq. 
Leyla xanım Vəkilovanın stolunun üstündəki daha bir tarixi şəkil haqqında: 
süfrə arxasında altı nəfər əyləşib. Ovdan qayıdıb günortaüstü nahar edirlər. Məşhur 
sovet sərkərdəsi Mixail Frunze sol əli çənəsində dərin düşüncələrə dalıb. Onun sağ 
yanında dayanmış Əliheydər Qarayevlə Qalib Vəkilov da fikirlidirlər. Təkcə 
diviziya komandiri Məmməd Veysov məşğuldur. O, əlindəki çəngəl-bıçaqla 
qarşısındakı qabda nəyisə doğrayır. Qalan iki nəfərin kimliyi məlum deyil. Leyla 
xanım deyir ki, bu şəkil 1925-ci ilin qışında M. V. Frunze ikinci dəfə Azərbaycana 
gələndə Xaçmaz rayonunun ərazisindəki keçmiş Neruçev (indiki 1 №-li sovxoz) 
malikanəsində çəkilib. 
85 
 
Altı ay keçməmiş bu sıradan biri — M. Frunze qəfil vəfat etdi. Əliheydər 
Qarayev, Qalib Vəkilov otuz yeddinin qurbanı oldular. Məmməd Veysov isə 
doqquzillik həbs cəzası çəkib 1957-ci ildə vəfat etdi. 
—Leyla xanım, atanızın dostlarından kimləri xatırlayırsınız? 
—Hələ uşaq idim, yadıma gəlir ki, M. V. Frunze, Əliağa Şıxlinski, Serqo 
Orconikidze və ən çox Çingiz İldırım qonağımız olardı. Çingiz İldırım mənim üçün 
«Çi dayı» idi. O, çox şən, səsli-küylü, çox vaxt mənimlə oynayan, mənə cürbəcür 
macəralar danışan «Çi dayı» idi. 
Onun ailəsi yox idi. Vaxtının çoxunu atamla bizdə keçirərdi. «Çi dayı» 
uşaqlara xüsusi məhəbbət və hörmətlə yanaşırdı. 
Onun danışdığı yarımfantastik hekayətlər də yaxşı yadımdadır. O, nəql 
edərdi ki, bir dəfə qatar gedə-gedə atılıb ona mindim, ordan da hoppanıb uçan 
təyyarənin üstünə qondum. Bunları danışar, özü də mənimlə birgə gah 
təəccüblənər, gah da uğunub gedərdi. 
O danışırdı ki, yadıma gəlir, bir dəfə Lənkəran tərəfdə ov eləyəndə 
qamışlıqdan qəfil çıxan atanı qaban zənn edib az qala qanına qəltan eləmişdim. «Çi 
dayı» hər gəlişində mənə rəngli uşaq kitabları gətirərdi. Bir dəfə ağacdan yonulmuş 
qaban heykəli gətirdi. Pəncəsində anama avtoqraf yazdırmışdı. 
Həmin heykəl-qaban budur. İndi də saxlayıram. 
Atamın yazı stolunun üstündə «Çi dayı»nın Qırmızı Bayraq ordeni alandan 
sonra çəkilmiş fotoşəkli qoyulmuşdu. Onu Çingiz əmi avtoqrafla atama 
bağışlamışdı. 
Birdən-birə «Çi dayı» yoxa çıxdı. Bir müddət bizə gəlmədi. Hər dəfə mən 
atamdan, anamdan soruşanda ki, «Çi dayı» niyə bizə gəlmir, onlar susardılar. 
Mənim sualım cavabsız qalardı. Xeyli sonra mən başa düşdüm ki, o qara illərin 
qorxunc əli onun da yaxasından yapışıb. Çingiz İldırım cəllad Bağırovdan yaxasını 
qurtarmaq üçün əvvəl Maqnitoqorska, 1934-cü ildə isə Krivoy-Roqa gedir. Amma 
cəllad Bağırov orda da onu axtarıb tapdırır və güllələtdirir. 
Leyla xanım stolun üstündəki şəkli götürüb kədərli səslə: 
—«Çi dayı»nın atama bağışladığı bu şəkil qeyri-adi bir təsadüf nəticəsində 
bizdə qalıb, — deyir, — Atam həbs olunanda onun kitabları, bağışlanmış şəxsi 
silahı, sənədləri hamısı müsadirə olundu. «Çi dayı»nın bu şəkli isə sonralar 
lazımsız bir kitabın arasından çıxdı. Atam Çingiz İldırımdan sonra həbs 
olunacağını gözləyirdi. O, hətta «Çi dayı»nın həbs olunmasını eşidəndə anama 
deyib ki, indi növbə mənimdir. 
Görünür, atam bilə-bilə onun şəklini lazımsız kitabın arasına qoyub ki, ələ 
düşməsin. 
Çingiz İldırıma bəraət veriləndən sonra bu nadir şəkil o gözəl insandan 
demək olar ki, yeganə yadigar idi. Bizim muzeylər bu şəklin surətini çıxartdılar. 
Adını daşıyan Politexnik İnstitutu qarşısındakı büst də bu şəkil əsasında qoyuldu. 
86 
 
İndi hər dəfə yolum Nərimanov prospektinə düşəndə o bust qarşısında istər-
istəməz baş əyir, sanki «Çi dayı»nın özü ilə salamlaşıram. 
 
GENERAL SƏMƏD BƏY MEHMANDAROV 
Bizim keçmişdə başqa xalqların qibtə etmələrinə layiq böyüklərimiz 
çoxdur. Əgər biz istəyirik ki, gələcəkdə bizim xalqımızdan böyük şəxsiyyətlər 
yetişsin, həmin böyükləri müasirlərimizə, gənclərimizə yaxşı tanıtmalıyıq. 
Keçmişə məhəbbət gələcəyə xidmətdir. 
Əkrəm Cəfər,  
professor. 
Hərbi təhsil dalınca 
...1871-ci ildə Mehmandarovlar ailəsində şadlıq keçirilirdi. Sadıq bəy 
oğlunun orta təhsil alması münasibətilə Bakıda yaxın dostlarından ibarət bir məclis 
düzəltmişdi. Qarabağdan adlı-sanlı bəylər, yaxın qohumlar, Lənkərandan qulluq 
yoldaşları Sadıq bəyin sevincinə şərik olmağa gəlmişdilər. Şuşadan gələn qonaqlar 
özlərilə müğənni də gətirmişdilər. Müğənni, füsunkar Qarabağın igidlərini, türfə 
gözəllərini vəsf edib məclisi əyləndirirdi. Gecədən xeyli keçənə qədər davam edən 
məclisdən hamı deyə-gülə dağılışdı. Uzaqdan gələn yaxın qohumlar ailəvi söhbəti 
hələ də davam etdirirdilər. Xanı bəy sağ yanında əyləşmiş Sadıq bəyə yanakı 
baxıb: 
—Əmioğlu, yaxşı, Səməd bəy Ədadiyə
1
 məktəbində təhsilini ikmal elədi. 
Biz də yığışıb onu təbrik elədik. Bəs sonrası, indi hansı ali məktəbə hazırlaşır? 
Kefi kök, damağı çağ Sadıq bəy bığlarına ötəri əl gəzdirib: 
—Ötən il, — dedi, — özü ilə söhbətimiz belə olub ki, gimnaziyaya getsin, 
müəllim olsun, onu da istəməz, bəyənməz doxtur, mühəndis... Bunların hansını 
istərsə... 
—Yaxşı, bu, ötən ilin söhbəti, bəs indi, bu il nə fikirləşib? 
—Bu nə sözdü canım, fikirləşmək də ilnəndi? Nə fikirləşəcək, kişinin sözü 
bir olar. Nə bilim, ay qadan alım, əgər sən deyən kimidirsə, bu ilin qərarını yəqin 
ki, özü vermiş olar. Çağır özündən soruş. Əmi, qardaş oğlu— siz ki, köhnə 
dostsunuz. 
Sadıq bəy oğlunun boy-buxunu, ədəb-ərkanı ilə fəxr edirdi. İstəyirdi ki, 
yaxın qohumlar da onun yar-yaraşıqlı oğul olmasını yaxından görsün. 
Xanı bəy çaydan bir neçə qurtum alıb atasının yanında naz-qəmzə ilə 
şıltaqlıq edən Ruxsarənin saçlarını tumarladı. 
—Qızım, — dedi, — get, qardaşın Səməd bəyi çağır gəlsin bura. 
Səməd bəy ədəb-ərkanla salam verib stolun aşağı tərəfində, qohumlarının 
hüzurunda müntəzir dayandı. Şuşadan gələn ağsaqqal qonaqlar olmasaydı, ötəri 
                                                          
1 Ədadiyə — orta məktəb. 
 
87 
 
zarafatı olan əmisi Xanı bəylə öpüşüb görüşərdi. İçkidən xumarlanan Xanı bəy şad-
xürrəm halda gülümsünür, gözünü Səməd bəydən çəkmirdi. 
—Bura bax, əyə, — dedi, — yaxın gəl, bir əmin səni öpsün. 
Sadıq bəy təəccüblə: 
—Bay, balam, hələ görüşməmisiniz? 
Xanı bəy gur səslə: 
—Yox, — dedi, — mən gələndə soruşdum, dedilər evdə yoxdu, — Xanı 
bəy zarafatla şəhadət barmağını silkələyə-silkələyə: qırışmal, gör heç əmisi ilə 
görüşməyə can atır? Dirsəyi ilə əmisi oğlu Sadıq bəyə yüngülvarı toxunub — Ona 
izn ver gəlsin. 
—Nə izn verəcəm, bura kimi gəlib, qoy bir-iki addım da atsın. Gəl, əminlə 
görüş, oğul. 
Xanı bəy hər iki əlilə onun başından yapışıb alnından öpdü. 
—İgidin alnından öpərlər, sən ki, ədadiyəni əla bitirdin, demək igidsən. 
Səməd bəy qollarını əmisinin boynuna dolayıb qulağına pıçıldadı: 
—Mən də elə bildim qız kimi üzümdən öpəcəksən. 
Xanı bəy bərkdən qəhqəhə çəkərək: 
—Əyə, — dedi. — Lənkəranda
1
 dünyaya gəlsən də, vallah, Qarabağlısan ki, 
Qarabağlısan... Eşq olsun sənə, qardaş oğlu... 
Səməd bəy şəhadət barmağını dodaqlarının ucuna toxundurdu. Yəni 
ağartma, atama, qonaqlara demə işarəsini verdi. 
Sadıq bəy üzə vurmasa da, onun özünə də xoş gəlirdi ki, Xanı bəy oğlu ilə 
böyük kimi rəftar edir. Aralarında səmimi zarafatları var. Bir-iki dəfə elə-belə 
ehtiyata əmisi oğluna demişdi ki, çox da dərinə gedib uşağı üzdən salma. Zarafatın 
şiti-şoru çıxanda, aradan pərdə götürülür, hörmət-izzət itir, axırı yaxşı nəticə 
vermir. 
Sadıq bəy qəlyanını doldura-doldura: 
—Yenə başladınız. Xanı, o sənin qulağına nə dedi ki?.. 
Ağır-ağır yerinə əyləşən Xanı bəy: 
—Heç, özümüz bilərik, — dedi. — Gözünü Səməd bəydən çəkmədən. — 
Yaxşı, qardaş oğlu, ədadiyənn bitirdin, yəni möhtəşəm bilik məbədinə gedən 
pilləkənin birini çıxdın, bəs sonrası, indi fikrin nədir, hara oxumağa gedəcəksən? 
Səməd bəy susurdu. Dinmək istəyirdi, ancaq atasından ehtiyat edirdi. 
Axşamdan özlüyündə fikirləşmişdi ki, arzumu əmimə təklikdə deyərəm, o da bəlkə 
atamı yola gətirdi. Bir ilə yaxın idi ki, qəti qərara gəlmişdi: oxumağa hərbiyyə 
məktəbinə gedəcək. 
                                                          
1 Əslən Qarabağlı olan Səməd bəy Mehmandarov 1856-il oktyabrın on altısında Lənkəranda varlı 
zadəgan ailəsində anadan olub — müəl. 
 
88 
 
—Hə, dillən oğul, qonaqları, əmini intizarda qoyma. Hara istəyirsən? Tiflis 
gimnaziyasına, Xarkova, yoxsa Peterburqa?.. Maşallah, özün daha böyük oğlansan. 
Bəlkə mühəndis olmaq istəyirsən, bəlkə fikrindən təbabət elmi keçir? 
Ata, demək olar, bütün sənətləri saydı, bircə Səməd bəyin bir ilə yaxın 
havası ilə uçduğu hərbi kəlməsini dilinə gətirmədi. Bu qədər ağsaqqalın yanında 
susmağı nəzakətsizlik sayan Səməd bəy özünü toplayıb bəy oğluna məxsus 
təmkinlə: 
—Ata, Peterburqa, amma hərbiyyə məktəbinə getmək istəyirəm. 
Sadıq bəy hərbiyyə sözünü eşidib yerində qurcalandı. Təəccüb və heyrətlə: 
—Hara dedin, oğul? 
—Hərbiyyə məktəbinə getmək çoxdankı arzumdur. Mən ora hazırlaşmışam, 
ata! 
Səsinin tonu dəyişmiş Xanı bəy: 
—Baho, qardaş oğlu, bu nə çətin oldu. — Deyilişindən hiss olunurdu ki, 
onun hərbçi olmasına əmi də narazıdır. Bu dəfə lap ciddi: — Gələcəyin yolu 
yaman enişli-yoxuşlu oldu, qardaş oğlu. Bəri başdan yaxşı fikirləş ha... 
Bu mənim qəti qərarımdır, əmi! — deyib Səməd bəy utancaq baxışlarını 
yerə dikdi. Ani olaraq gözaltı atasına baxdı. Kişinin sərt sifəti qara qayış kimi 
tarıma çəkilmişdi. Sinəsi qalxıb enirdi. Otaqda tam sakitlik hökm sürürdü. Xanı 
bəy bikef halda stəkanı götürüb bir qurtum içdi. Özü də hiss etmədən stəkan 
əlindən sürüşüb nəlbəkidə şaqqıldadı. Əyilib diqqətlə stəkana yandan baxdı: 
 — Bay sənin — dedi, çatladı ki... — Üzünü   Səməd bəyə tutub: qardaşoğlu, gəl 
bunu mətbəxə apar. 
Səməd bəy otaqdan çıxanda Xanı bəy üzrxahlıq edib Sadıq bəyə təsəlli 
verdi: 
—Əmioğlu, — dedi, gördün, şüşə qab sındı, fikir eləmə, bəlkə xeyir elə 
bundadır. Uşağın arzusuna qarşı çıxma, hiss olunur ki, hərbiyyə işinə çox həvəsi 
var. Səməd bəy qanacaqsız uşaq deyil. Özün məndən yaxşı tanıyırsan. O sənəti 
sevməsə, bu qədər ağsaqqal hüzurunda deməzdi ki, bu mənim qəti qərarımdır. 
Allah xeyir versin... 
Sadıq bəy hirslə: 
—Yava-yava danışma, mənim on beş oğlum yoxdur ki, birinin də başından 
keçib rusa verəm. 
—Rusa niyə verirsən, oxuyub qayıdacaq. Bakı, Gəncə, Tiflis 
qarnizonlarından birində xidmət edəcək. Xalqımızın bir silah tutan oğlu da artacaq. 
— Xanı bəy ayağa durdu, stulu döndərib Sadıq bəylə üzbəüz oturdu. İçkinin 
nəşəsindən sərməst olan Xanı bəy cəsarətə gəlmişdi. İlk dəfə idi özündən böyük 
əmisi oğlunun hüzurunda   dil-dil ötürdü: — Ay canım, gözüm,   Mirzə Sadıq bəy, 
— dedi, niyə belə danışırsan ey, bir de görüm, sən özün Peterburq Universitetinin 
hüquq fakültəsini  bitirməmisən? İngilis, firənk və alman dillərini də orda 
oxuyanda öyrənməmisən? Sən şuşalı Hüseyn bəyin oğlu, qatırçı Muradın nəvəsi 
89 
 
Rusiyada oxuyub gələndən sonra Muğanda pristav, Şamaxıda  sahə iclasçısı, indi 
də Lənkəranda quberniya katibi deyilsən? Əşi, sevin ki, sənin gedib-gəldiyin   yolu 
oğlun da gedir... 
—Bəs o, gecə-gündüz Nizami, Füzuli oxuyurdu. Vidadi, Vaqif şerlərini 
əzbərləyirdi. Fars, türk dillərinin qrammatikasını öyrənirdi. Mən də sevindim ki, 
oğlum müəllim olacaq, xalqına gərək olan maarif işində çalışacaq. — Sadıq bəy 
hirslə Ruxsarəyə: 
—Get, onu çağır, bura gəlsin! — dedi. 
Səməd bəy pörtmüş halda içəri girdi. Bilmirdi baxışlarını hara diksin. Yenə 
bayaqkı yerdə böyüklərin hüzurunda müntəzir dayandı. 
Sadıq bəy sərt və ötkəm səslə: 
—Oğul, bu sənin qəti qərarındır? 
—Bəli, ata... 
—Axı sən onu bilirsənmi ki, sənin atan Sadıq bəyin indiyədək nə hökumət 
qulluğunda, nə dostlar arasında, nə də ki, evdə bir sözü iki olmayıb. Heç kəs onun 
sözünün qabağına söz deməyib. Bizim nəsildə indiyədək bir nəfər belə hərbçi 
olmayıb. Bu mənasız fikir hardan sənin ağlına gəlib? Get, fikirləş, qərarını dəyiş, 
— kinayə ilə. — hərbçi olacaq,.. yox bir yaranal olacaq... Elə bilirsən asandı gecə-
gündüz çöllərdə qalmaq? Bu nə sənətdi? Qızmar günəşdə, sərt ayazda, dizə çıxan 
palçıqda günlərlə, aylarla çöllərdə qalacaqsan. Səni kimsə yoldan çıxardıb, yəqin 
ki, yaranal olmaq iştahan var... Dəyiş qərarını... On altı yaşın var, özünə sənət 
seçib, gün ağlaya bilmirsən. 
—Əziz ata, ilk dəfə sözündən çıxdığım üçün üzr istəyirəm. O ki, qaldı 
yaranal olmağa... yaranal qızlardan olmur. Yaranal elə mənim kimi oğullardan 
olur... 
Anası Böyüknənə dözə bilməyib oğluna qahmar çıxdı: 
—A kişi, uşağı bu qədər danlama, özün də boş yerə hirslənib əsib-coşma. 
Uşaqdı, indi deyib, bəlkə səhərə, o biri günə fikrini dəyişdi. 
Sadıq bəy hirslə stulunu qabağa çəkib: 
—Görmürsən deyir ki, bu mənim qəti qərarımdır. Mənim də qəti qərarım, 
oğul, eşit və bil, ondan ibarətdir ki, səni heç yerə göndərməyə, nə də hərbiyyə 
məktəbində oxutmağa bir qəpik belə pulum yoxdur. Xoş gəldin, get, otur evdə, un 
çuvalına tay ol... 
—Ata, mən kor qız deyiləm ki, un çuvalına tay olam. Sizin yardımınızdan 
imtina edib, Peterburqa hərbiyyə məktəbinə oxumağa gedəcəm... — deyib çıxdı. 
1871-ci ildə ata sözündən «çıxan», bir daha onun üzünü görməyən general 
Səməd bəy Mehmandarov ilk hərbi təhsil almağa belə getdi. Kaş, bütün gənclər ata 
sözündən belə «çıxaydı». 
 
 
 
90 
 
Uzaq   ġərqdə 
Səməd bəy Mehmandarov haqqında yazmağı düşünəndə qeyri-ixtiyari 
Əliağa Şıxlinskini xatırladım. Tez-tez Şıxlinskinin «Xatirələrim»dəki ayrı-ayrı 
epizodlar yadıma düşürdü. Mənə elə gəlir ki, Səməd bəy Mehmandarovun ömür 
yolunu Əliağa Şıxlinskidən yaxşı bilən ikinci şəxs olmayıb. Ona görə də 
Şıxlinskinin əvəzsiz xatirələrinə müraciət edəcəyəm. Onlar ilk dəfə 1888-ci ildə 
tanış oldular. Bu dostluq 1931-ci ilin fevralına kimi Mehmandarov dünyadan 
köçən günə qədər davam etdi. Həmyerlilərinə bu dostluq bir neçə müharibə 
alovundan, inqilab tufanından keçib nəsillərə nümunə oldu. 
Çox təəssüf ki, Səməd bəy Mehmandarov Əliağa Şıxlinski kimi hərbi 
memuar yazmayıb. Buna otuzuncu illərin sərt ab-havası səbəb olub. Onda Heydər 
Hüseynov kimi məşhur, xeyirxah alim ədəbi ictimaiyyətə təzə gəlmişdi. Bizə əziz 
miras kimi qalan «Xatirələrim»in bəxti onda kəsdi ki, müharibə başlananda milli 
Azərbaycan diviziyasının yaradılması ilə bağlı məsləhətə gələn Heydər Hüseynov 
generalın xatirələrinin dəyərini qiymətləndirərək onları qələmə aldı. Ömrünun son 
günlərini yaşayan Şıxlinski də qürbətdə, səngərlərdə, palçıq və qanqarışıq cəbhə 
meydanlarında Səməd bəy Mehmandarovla keçirdiyi günlərini unutmayıb ona 
diktə etdi. 
Bir hərbi xadim kimi, Səməd bəyin xidmətləri əvəzsizdir. Hərbi sərkərdə 
kimi rus hərb tarixçiləri, yazıçıları onun artilleriya sahəsindəki böyük      
nüfuzundan, qorxmazlığından, istedadından iftixarla yazırlar. Özümüzdə isə, 
inqilabdan əvvəlki generallarımızdan    söz   düşəndə, ən az məlumata malik adam 
belə Şıxlinskinin və Mehmandarovun adını çəkə bilər. Etiraf  etməliyik ki, son 
illərə qədər hər bir azərbaycanlının tanıdığı yalnız bu iki məşhur general olub. 
Təəssüf ki, onların da adını çox vaxt qorxa-qorxa çəkmişik. Rəsmi dairələrdə isə 
onların adının yanında həmişə bir neçə ağ ləkə olub: «çar generalıdı», «müsavatın 
hərbiyyə naziri olub», «bəy nəslinin nümayəndələridir» və s. Bu  minvalla, yersiz 
damğalarla görkəmli sərkərdələrimizi unutmuşuq, az, lap az tədqiq etmişik. 
Halbuki, yadların fəxrlə söhbət açdığı  bu  iki generalımız Port-Arturda yaponlara, 
Birinci dünya müharibəsində almanlara qarşı vuruşaraq ulu babalarımızdan gələn 
döyüş ənənələrini bütün dünyaya yaymışlar. Birinə «artilleriyanın allahı» fəxri adı, 
o birinə isə «Müqəddəs Georgi» ordeninin bütün dörd dərəcəsi verilib. Böyük 
imperiyanın minlərlə generalı arasında onların öz yeri olub. 
Əliağa Şıxlinskinin aydan arı, sudan duru xatirələrindən bizə məlum olur ki, 
podpolkovnik Mehmandarov ilk dəfə 1900-cü il avqustun 3-də çinlilərə qarşı 
vuruşmada ad-san qazanmışdı. Uzaq Şərqə hərbi xidmətə gələn gənc zabit 
Şıxlinski həmin ili Nerçinsk şəhərində düşərgə salmış Zabaykal topçu     
divizionunda həmyerlisi ilə görüşünü sevinclə qeyd edir: «Divizion iki batareyadan 
ibarət idi: birincisinə podpolkovnik Enqelma, ikinci batareyaya isə mənim 
həmyerlim və köhnə tanışım podpolkovnik Səməd bəy Mehmandarov komandanlıq 
edirdi. 
91 
 
Şıxlinskinin xatirələrindən aydın olur ki, o, həmyerlisi ilə fəxr edirmiş. Bu 
da təsadüfi deyildi. Axı hərbin sərt qanunlarında, ciddi nizam-intizama 
baxmayaraq, kinayə ilə «aziat» deyilən bir millətin cavan zabit oğlu az müddətdə 
Rusiyanın ikinci və üçüncü dərəcəli «Müqəddəs Stanislav», ikinci dərəcəli 
«Müqəddəs Anna», üçüncü dərəcəli «Müqəddəs Vladimir», sərkərdələrə məxsus  
«İgidliyə görə»   (qızıl qılıncla birgə) ali ordenləri ilə təltif olunmuşdur. 
1875-ci ildə Peterburqdakı Konstantin yungerlər məktəbini bitirən Səməd 
bəy hərbi biliyə olan güclü marağı və fitri istedadı sayəsində bir il keçməmiş 
podporuçik rütbəsi ilə təltif olunur. Xidmətdə çox sürətlə irəliləyən Mehmandarov, 
yeni əsrin başlanmasına iki il qalmış podpolkovnik idi. Bir az əvvələ qayıtsaq 
görərik ki, cəmi iki il Varşava hərbi dairəsində xidmət edən mayor Səməd bəy 
Mehmandarov şəhər hərbi məhkəməsinin üzvü seçilib. 
Əliağa Şıxlinski bunları bilirdi və həmyerlisinin Uzaq Şərqdə çinlilərlə 
döyüşdəki məharəti ilə haqlı olaraq fəxr edirdi. 
Zabaykal topçu divizionunun batareya komandiri Mehmandarov tapşırıq 
almışdı ki, Kiçik Xinqan dağ silsiləsini düşməndən müdafiə etsin. Komandir üç 
sıra səngər qurdurdu. Silsilənin coğrafi şəraiti çılpaq təpələrdən ibarət olduğuna 
görə batareya düşmənin atəşi altında özünə mövqe tutmalı idi. Özgə çıxış yolu yox 
idi. Bura topların qurulması, topçuların əl-qol atması üçün münasib deyildi. 
Batareya döyüşə hazır olan anda Zabaykal vilayətinin rəisi, general-mayor 
Rennenkampf əmr verdi ki, çinli əsgərlər Sisikara şəhərindən çıxır, onlara atəş 
açın. Bu vaxt silahsız, hərbi paltarda, iki dəstə düşmən əsgəri təntənə ilə şəhərdən 
çıxmağa başladı. General nə qədər qışqırıb bağırdısa, Mehmandarov silahsız 
adamlara atəş açmadı. 
Bu əhvalatın canlı şahidi Əliağa Şıxlinski olub. O, yazır ki, bu hadisəyə 
görə general Rennenkampfla Mehmandarov arasında ciddi münaqişə oldu. General 
Rennenkampf Mehmandarovu hədələyərək dedi ki, əmri yerinə yetirmədiyinə görə, 
batareya komandirliyindən çıxarılıb məhkəməyə veriləcəksən. Mehmandarov isə 
silahsız adamlara atəş açmağı qəti rədd etdi. O, şəhərdən çıxan çinlilərin başı 
üstündən atəş açdırıb onları geri qaytardı. Sisikara şəhərində bir nəfərin belə qanı 
axıdılmadan Mehmandarovun batareyası tərəfindən alındı. 
...Polkovnik Səməd bəy Mehmandarovun artilleriya batareyası 1902-ci ildə 
Mancuriya ərazisində öz xidməti borcunu yerinə yetirirdi. Komandanlıq ona 
mühüm bir tapşırıq vermişdi: Siyan-sin rayonunda yapon agentlərini— xunxuzların 
quldur dəstələrini ləğv etmək. Az bir müddətdə quldur dəstələrini ləğv edən 
polkovnik Mehmandarovun divizionu onların başçısı, xunxuz generalı Çembeyinin 
özünü də əsir aldı. Həmin əməliyyatlardakı əla döyüş xidmətlərinə görə komandir 
Səməd bəy Mehmandarov üçüncü dərəcəli «Müqəddəs Vladimir» ordeni ilə təltif 
olundu. 
92 
 
1903-cü ilin əvvəllərində Mehmandarov altı aylıq məzuniyyət alıb 
Peterburqa qayıdır. Jitomirli Yelizaveta Nikolayevna Teslavla ailə həyatı qurur. 
Yeddi aylıq topçu zabitləri məktəbində təhsilini davam etdirir. 
Əliağa Şıxlinskinin xatirələrindən: 
«Mehmandarov bizdən ayrı olduğu bu müddətdə batareyaya mən 
komandanlıq edirdim. O, hissəmizə qayıdanda həyata keçirdiyim bütün tədbirlərlə 
tanış oldu, çox razı qaldı... Mehmandarov batareyanı qəbul etdi. Bütün dəftərlərdə 
və pulun qəbul edilməsi aktına qol çəkdi. Amma pulları saymadı. Mən təəccüb 
edərək, pulları niyə saymadığını soruşduqda, gülümsəyərək: 
— Siz ki, saymısınız, — dedi, — mənim saymağıma ehtiyac yoxdur. 
Mehmandarov həmişə kefi saz olanda etdiyi kimi, indi də papağını yan 
qoyaraq, açarı cibinə qoydu və evinə getdi. Kiçik rütbəli yoldaşlarım bu işə çox 
təəccüb etdilər. Çünki onlar komandirimizin dövlət pulu üçün necə can 
yandırdığını yaxşı bilirdilər. Mən onlara başa saldım ki, Mehmandarov kimi 
adamlar, adama bir dəfə inandılarmı, hər cəhətdən inanarlar. Məni isə Səməd bəy 
Mehmandarov 1888-ci ildən tanıyır». 
 
Port-Artur döyüĢlərində 
1904-cü ildə Rus-yapon müharibəsi başlananda Səməd bəy 
Mehmandarovun qırx səkkiz yaşı vardı. Yelizaveta Nikolayevna ilə 
evlənməklərinin bir ili tamam olmamışdı. Yelizaveta Kiyev qadın gimnaziyasını 
bitirmişdi. Port-Artur hərbi səhra xəstəxanasında şəfqət bacısı işləyirdi. Səməd bəy 
kimi, o da zadəgan nəslindən idi. İyirmi bir yaşlı Yelizavetaya həyat, elə bil anadan 
olandan səbr dərsi keçmişdi. O, nə ağır hərb işinə, nə də yaralı əsgərlərə qarşı 
laqeyd deyildi. Zadəganlara məxsus sadəliklə Yelizaveta əsgərlərlə çox mehriban 
davranırdı. Yaralıları müalicə edir, savadsız olanların ailəsinə məktub yazır, 
müharibə çətinliyinə səbrlə, dəyanətlə dözürdü. 
Bir dəfə Səməd bəy ona deyir: — Komandanlıqdan sənin Peterburqa 
qayıtmağına icazə almışam. Hazırlıq gör, sabah, ya da birisi gün səni yola salacam. 
Ərinin üzünə şax baxan Yelizaveta: 
—Səməd bəy, — demişdi, — ölkədə müharibə gedirsə, səncə əsgərin yeri 
harada olmalıdır? 
—Əlbəttə cəbhədə! 
—Bax, mən də cəbhədəyəm, yoxsa məni qadın görüb əsgər olmağıma şübhə 
edirsən? 
—Axı, sən ana olmağa... 
—Bir də bu söhbətə qayıtmayaq. Söz verirsən... Bu mövzudan vaz keçək, 
əzizim! Sənsiz mənə Peterburq yox, heç Paris də lazım deyil. 
Bu ərinə, Vətəninə, sadiq bir qadının açıq ürək söhbəti idi. 
Yanvarın iyirmi altısında gecə yaponlar rusların Port-Artur limanında 
dayanan eskadrasına hücum edib «Retvizan», «Sesareviç» zirehli gəmilərini və 
93 
 
«Pallada» kreyserini yandırdılar. Müharibə başlandı. Səhərisi Səməd bəy 
Mehmandarovu yeddinci Sibir atıcı-topçu divizionunun komandiri təyin etdilər. 
Bu, quru qoşunlarının komandanı, general-mayor Roman Kondratenkonun əmri 
idi, Roman İsidoroviç Mehmandarovun döyüşdə dəyanətinə, komandirlik 
bacarığına yaxşı bələd idi. Məhz ona görə də Səməd bəyi Port-Arturun Şərq 
cəbhəsinin rəisi təyin etdi. Bura Port-Artur müdafiəsində ən mühüm cəbhə hesab 
olunurdu. Yaponlar ən güclü qüvvəni də buraya yeritmişdilər. Onlar şiddətli 
həmlələr edir və arası kəsilmədən bombalar yağdırırdılar. Polkovnik Səməd bəy 
Mehmandarov komandan Kondratenkonun    ən yaxın      köməkçilərindən biri idi. 
Topçuların əməliyyatına bacarıqla      rəhbərlik edən Mehmandarov qala 
mühasirədə olanda həmişə ön mövqelərdə və çox təhlükəli yerlərdə sərrast atəşlə 
samurayların hücumunu dəf edirdi. 
*** 
Port-Artur müharibəsinin başlanmasından doxsan il keçir. Bu müddətdə rus 
dilində minlərlə ədəbi-bədii, elmi və publisistik əsərlər nəşr olunub. Xüsusilə, 
1905—10-cu illərdə bu mövzuda çoxlu gündəliklər və xatirələr yazılmışdır. 1906-
cı ildə P. Larenkonun «Port-Arturun əzablı günləri» kitabı da bu qəbildəndir. 
Burda sərkərdə eloğlumuz Səməd bəy Mehmandarovun təkcə döyüş qabiliyyəti 
deyil, həm də şəxsiyyət kimi dönməzliyi, böyüklüyü şahidlərin dili ilə verilib. İlk 
dəfə Azərbaycan oxucularına təqdim etdiyimiz gündəlikdən parçaları oxuyanda 
istər-istəməz həmyerlimizə görə iftixar hissi keçirirsən. 
Həmin kitabın «Noyabr hücumları» fəslində, səhifə 494-də: «Hələ avqust 
bombardmanı zamanı yaponlar hiss etdilər ki, hardansa, arxadakı fortlar xəttindən 
onları dəqiq atəşə tutublar. Polkovnik Mehmandarovun komandası altında olan 
yeddinci Şərqi-Sibir artilleriya divizionu (yəni səhra artilleriyası) həmləyə məruz 
qalmış istehkam xəttinin sağ cinahının arxasında örtülü mövqeləri tutaraq 
müdafiəyə böyük kömək göstərirdi. Çünki qala artilleriyası hələ bombardmanın ilk 
günlərində çox zərər çəkmişdi. Polkovnik Səməd bəy Mehmandarovun səhra 
artilleriyası ən fədakar həmlələri belə dəf edərək yaxınlıqda olan yapon 
batareyaları ilə son dərəcə müvəffəqiyyətlə vuruşurdu», — yazılıb. 
Səhifə 597-də: «S. daxil oldu. O, söhbət edirdi ki, ön həmlənin 
topçularından polkovnik Mehmandarov (sağ cinahın bütün artilleriya üzrə 
komandiri) və podpolkovnik Stolnikov öz şəxsi təhlükələrinə qəribə nifrətlə 
yanaşırlar; bombardman vaxtı batareyalarda elə gəzirdilər ki, elə bil partlayan 
mərmiləri görmürlər. Belə ki, onlar bu hərəkətləri ilə yerdə qalanları da 
ruhlandırırdılar. Onların birincisi qafqazlılara məxsus cəngavər kimi, ikincisi isə 
taleyinə sədaqətlə itaət edən dindar adamlar kimi davranırdılar. 
Burda səhra artilleriyasının öhdəsinə başlıca olaraq həmləni şrapnellə, 
karteçlə düşmən kolonlarını məhv etmək məsələsi düşür. Qala topları çox ziyan 
çəkdiklərindən, səhra artilleriyası isə tez-tez yerini dəyişdiyindən onlarla mübarizə 
aparmaq yaponlar üçün çətin idi. O isə zərbələri elə hey endirirdi». 
94 
 
Səhifə 606-da (11/24 dekabr): 
«Yaralı zabitlərlə apardığım söhbətlərdən polkovnik Mehmandarov 
haqqında bəzi şeyləri öyrəndim. O, cəsur, özünü çox sevən, tabeliyində olanlara 
tam ciddiyyətilə yanaşan bir adam idi. Onları məcbur edirdi ki, şəxsi mərdlikləri ilə 
hamıya nümunə olmağı bacarsınlar. Təbiətən coşqun, hərarətli olan bu adam 
sözünü çox kəskin deyirdi. Polkovnik Mehmandarov deyirdi ki, yalnız şücaət 
göstərməyi bacaran, ağılla özünü sevən adamları qiymətləndirir; karyeraçı 
zabitlərinsə ən böyük arzusu — həyatlarını qoruyub saxlamaq və heç bir xidmət 
göstərmədən ordenlər almaqdır». 
Səhifə 630-da  (17-30 dekabr, saat 3.00): 
«Üçüncü fortun məğlubiyyəti bizim artilleriyanın vəziyyətinə pis təsir 
göstərdimi? — sualına polkovnik Mehmandarov belə cavab verdi ki, o, vəziyyətdə 
heç bir ağırlaşma görmür. Artilleriya şəraitinin pisləşməsinə üçüncü fortun heç bir 
mənfi təsiri yoxdur. 
Yalnız general Fok özünü birbaşa cavabdan qaçıraraq, ümumi nəticəsi 
olmayan bir yığın söz dedi». 
Səhifə 643-də (18-31 dekabr): 
«Kimsə döyüş meydanından belə bir xəbər gətirdi ki, bu gün general Fokla 
polkovnik Mehmandarovun arasında ciddi mübahisə olub. Fok sübut etməyə 
çalışırdı ki, qala artıq dözməyəcək, Mehmandarov isə sübut edirdi ki, ayrı-ayrı 
istehkamların məhvi hələ qalanın sonu çatdığına sübut deyil, çünki müdafiənin 
ikinci xəttindən də müqavimət göstərmək olar. 
Döyüş meydanında isə tək-tək atırdılar. Qaranlıqdır. Üçüncü fort 
istiqamətində, ya da qayalıqdan qırmızı fənərlər görünürdü. Deyirlər ki, bu fənərlər 
bizim sanitarlara sarğı məntəqəsini nişan verir. 
Bərk yorğunluq hiss edirəm, ona görə də indi uzanıb yatacağam». 
Səhifə 690-da (23 dekabr (5 Yanvar)): 
«S. mənə xəbər verdi ki, dünən yapon artilleriyasının rəisi qərargahı ilə 
birgə qalaya gəlmişdi və qalanın sağ cinahının artilleriya rəisini, polkovnik 
Mehmandarovu (mühasirə zamanı general-mayor olmuşdu»
1
 axtarırdı. 
Səməd bəy Mehmandarov faktiki olaraq avqust ayının ortalarında bütün 
artilleriyaya rəhbərlik edirdi. 
Görüş zamanı o, belə bir söz işlətdi: «Hörmətli qonaqlar yəqin səhv salıblar. 
Onlar çox güman ki, qala artilleriyasının rəisi, general Belını görmək istəyirlər. 
Lakin qonaqlar cavab verdilər ki, məhz mübarizə aparmaqda böyük əziyyət 
çəkdikləri, özlərinə möhtərəm rəqib sandıqları adamla — Mehmandarovla, tanış 
olmaq onlar üçün çox maraqlıdır. Onlar general Mehmandarovun şəninə çoxlu 
                                                          
1 Port-Artur döyüşlərindəki xidmətlərinə görə Səməd bəy Mehmandarova 1904-cü il oktyabrın 22-də 
general-mayor rütbəsi verilmişdir — müəl. 
 
95 
 
tərifli sözlər, komplimentlər dedilər; etiraf etdilər ki, Port-Artur yaxınlığında yapon 
artilleriyasının itkiləri olduqca çoxdur. İyirmi beş minə kimi adam tələf olub, çoxlu 
yapon silahı məhv edilib, həmçinin Port-Arturda mərmilərin çatışmazlığı onların 
məsələsini yüngülləşdirib. 
General Mehmandarovu əsir apardılar. O,  təhvil verilib, sonra da vicdanına 
and içərək «evə» gedənlərin ən qəddar düşməni idi. 
Gündüz saat on ikidir. Yaralıların yanında idim. Hər yerdə eyni söz-söhbət 
— qalanın təhvil verilməsindən və əsirlikdən gedirdi». 
Səhifə 752-də (3/16 yanvar): 
«Hakimiyyətin ələ keçirilməsi» haqqında müxtəlif fikirlər söylənirdi. 
Məsələn, həmişə döyüş mövqelərinin sağ cinahında olan F. və Ş. qeyd etdilər ki, 
guya mövqelərdə olarkən necə olubsa, onların yanında polkovnik (indi general) 
Mehmandarov da söhbət əsnasında bu mövzu haqda öz fikrini bildirmişdi: — 
«hakimiyyəti ələ keçirmək» nə deməkdir? Mən bunu başa düşmürəm! Əgər mən 
komendant olsaydım və vəzifəmin öhdəsindən az da olsa gələ bilsəydim, mənim 
qanuni hakimiyyətimi görüm əlimdən kim ala bilərdi?!.. Əgər elə adam tapılsaydı 
mən deyərdim: Əlahəzrət, nə qədər ki, kimin əsil komendant olduğunu ayırd 
etməmişik, bu yerdən heç yana tərpənən deyilik... Bu işin sonu nə qədər axmaq 
nəticələr versəydi belə, məni bu yolda niyyətimdən heç bir şey döndərə bilməzdi». 
Həmişə ön cəbhədə olan Səməd bəy Mehmandarovun Port-Artur 
döyüşlərində xüsusi xidmətləri olmuşdur. Yaxşı ki, onun müasiri olan jurnalistlər 
Səməd bəyin döyüş fəlliyyətini qələmə almışlar. 
Jurnalist E. K. Nojin Port-Arturda çıxan «Novıy kray » qəzetinin xüsusi 
müxbiri olmuşdur. Odlu cəbhələri gəzən jurnalist maraqlı gündəliklər müəllifidir. 
Qeydlərindən aydın olur ki, o, general    eloğlumuz  Səməd bəy Mehmandarovla 
həmişə ön xəttə görüşərmiş. Rus jurnalisti azərbaycanlı sərkərdənin vətəni Qafqaz 
üçün darıxmasının da şahidi olub: 
«...Blindaja girdim. General Nadein həmişəki kimi sakitdir. Onun qərargah 
rəisi Stepanov yorğundur. Burda bir neçə zabit var. Polkovnik Mehmandarov da 
burdadır. Biz həmişəki kimi çox səmimi görüşdük. Mehmandarov heyranlıqla 
vətəni Qafqazı yad edirdi: 
— Qafqaz çox yaxşıdır, çox gözəldir! — deyirdi. — Təbiət hər şeyin 
keyfiyyətinə zəmanət verərək ona öz möhürünü vurmuşdur. Amma bədbəxtlik 
ondadır ki, bəzən daş lazım olan yerdə bir dənə də daş tapmazsan, lazım olmayan 
yerdə isə sayı-hesabı yoxdur. Su lazım olan yerdə bir damla da su olmur. Ehtiyac 
olmayan yerdə dərya qədərdir. — Ani olaraq dayanan Mehmandarov sözünə 
davam etdi: — Bəs islam? Yaxşı nə varsa — onu sonrakı həyatın verəcəyini vəd 
edir. Hər şey çox yaxşıdır, amma bizə cənnətdə yeddi mələk boyun olublar, 
yeddisinin də gözü girdə. Sizcə, bu nə olan işdir? Peşimançılıq deyilmi? 
Bilirsinizmi, mən indi heç nə istəmirəm — nə cənnəti, nə də mələkləri. Mən yalnız 
bir azca istirahət istəyirəm. 
96 
 
Ətrafda hər yanda mərmilər partlayırdı. Onların ikisi blindajın tavanına 
düşdü. Zabitlər qorxu hissi ilə ayağa durdular. İgid polkovnik Mehmandarov isə 
heç tövrünü belə pozmadı. Onun iri, ağıllı gözlərində zərrəcə qorxu hissi yox idi». 
Səməd bəy Mehmandarovun ən təhlükəli döyüşdə belə özünü itirmədiyinin 
şahidi olan Əliağa Şıxlinski yazır ki, oktyabrın on dördündə qala topa tutulan 
zaman Səməd bəy Mehmandarov mənim mövqeyimə gəldi. Həmin mövqe 
yaponlar tərəfindən on bir düyməli topdan, otuz yeddi millimetrlik xırda dəniz 
topuna qədər müxtəlif toplarla atəşə tutulmuşdur. Həm də, bu mövqe yaponların 
tüfəng və pulemyot atəşi altında idi. Bu zaman Mehmandarovun yaxınlığında 
altıdüymə mərmi partladı və yerdən qalxan qara palçıq onun üstünü buladı, amma 
özü yaralanmadı. 
Mehmandarov buna əsla əhəmiyyət verməyərək, böyük bir soyuqqanlıqla 
cibindən ağ dəsmalını çıxarıb, gözəl, təzə paltosunun üzərinə sıçrayan palçığı 
silməyə başladı. 
Dekabrın ilk günlərində yaponlar qalaya iki  ağır zərbə vurdular. Rusların 
inadlı müqavimətinə baxmayaraq, onlar qalanın bir neçə mühüm fortlarını tutdular. 
İkinci ağır zərbə isə dekabrın ikisində oldu. Komandan general Roman 
Kondratenko qəhrəmanlıqla  həlak oldu. Əvəzində  iradəcə zəif olan general Fok 
komandan təyin   edildi. On altı gün sonra yaponlar qalanın taleyini həll edən 
Drakonovıy Xrebet dağını ələ keçirdilər. Port-Arturun qorxaq və istedadsız 
komendantı general Stessel qalanı dərhal düşmənə təslim etmək üçün hərbi şuranın 
iclasını çağırdı. Şurada iştirak edən bəzi komandirlər Stesselin təklifinə şərik 
oldular. Lakin general-mayor Səməd bəy Mehmandarov, polkovnik Semyonov və 
bir qrup mərd zabitlər təslim olmağa qəti etiraz etdilər. Döyüşkən zabitlər inad 
edirdilər ki, güclü yapon ordusunu geri oturtmağa hələ qüvvələri çatar. General 
Mehmandarov başda olmaqla onlar deyirdilər ki, qala hələ özünü saxlamağa 
qadirdir. Nə qədər ki, mərmi var, toplardan atəş yağdıracağıq. Nə qədər ki, patron 
var, tüfənglərdən atəş açacağıq. Mərmi və patron qurtardıqda  isə süngü ilə 
döyüşəcəyik. 
Lakin cəsarətsiz general Stessel mərd zabitləri eşitmədi, silahı yerə qoymağı 
qarnizona əmr etdi. Sonralar Rusiyaya qayıdanda general Stessel qala 
müdafiəçilərinin tələbi ilə Port-Arturu tələsik təslim etdiyinə görə hərbi 
məhkəməyə verildi.
1
 
General-mayor Mehmandarov və onun zabit dostları qala təslim edildikdən 
sonra da hərbi anda sadiq qalaraq başqa əsgər və zabitlər üçün nümunə göstərdilər. 
Yaponların şərtlərinə görə əsgərlər hərbi əsir alınır, zabitlər isə Yaponiyaya qarşı 
                                                          
1 1907-ci il noyabrın 27-də başlayan hərbi məhkəmədə general Səməd bəy Mehmandarov şahid kimi 
iştirak etmişdir. O, Port-Arturu düşmənə vaxtından əvvəl təslim edən general Stesseli, Foku, Reysi və 
Smirnovu əsaslı faktlarla günahlandırmışdır. Məhkəmə bir ay davam etmişdir — müəl. 
 
97 
 
bir daha müharibədə iştirak etməyəcəkləri barədə yazılı iltizam verəndən sonra 
Rusiyaya qayıda bilərdilər. Stesselin ətrafındakı mürtəce fikirli bir qrup zabit 
dillərindən belə bir iltizam verdilər. Lakin xalqımızın igid oğlu Səməd bəy 
Mehmandarov belə bir alçaq, zabit şərəfini təhqir edən vəddən boyun qaçırdı. Bir 
daha Yaponiyaya qarşı müharibədə iştirak etməyəcəyi barədə iltizam vermədiyinə 
görə general-mayor Səməd bəy Mehmandarov əsir alınıb Yaponiyanın Naqoya 
şəhərinə göndərildi. O, Rusiyaya 1905-ci il avqustun 23-də, Portsmut sülh 
müqaviləsi bağlanandan sonra qayıda bildi. 
Üç yüz otuz iki günlük məşhur Port-Artur qalasının müdafiəsi general 
Səməd bəy Mehmandarovun taleyinə belə yazıldı. 
 
Birinci dünya müharibəsi 
Sərkərdə kimi ümumxalq şöhrəti qazanmış Səməd bəy Mehmandarov və 
Əliağa Şıxlinskidən danışanda talelərində oxşarlıq olan iki məşhur musiqi 
xadimimizi də yada salmamaq olmur. Üzeyir bəy Hacıbəyov və Müslüm 
Maqomayev. Onların hər ikisi bir ildə təvəllüd tapıblar, eyni seminariyanı 
bitiriblər. Müəllim işləyiblər, musiqi yazıblar. Tale Üzeyir bəyə övlad qismət 
eləməyib. Üzeyir bəylə Müslüm taleyindəki oxşarlıqları hər iki görkəmli hərb 
xadimlərinin həyatında da görmək olar. Əliağa Şıxlinski də övlad həsrətilə 
dünyadan köçdü. Mehmandarova və Müslüm Maqomayevə tale övlad da verdi, 
şöhrət də. Amma Əliağa və Üzeyirə nisbətən tez dünyadan köçdülər. 
Hər ikisi də on səkkiz yaşından əsgər çəkməsi geyindi, Peterburqda oxudu, 
Port-Arturda, Birinci Dünya Müharibəsində vuruşdu. 1918-ci ildə ilk milli 
Azərbaycan ordusu yaratmaq kimi şərəfli iş də iki şöhrətli generala qismət oldu. 
Tam artilleriya generalı ali rütbəsi aldılar. 
Azərbaycanın dörd qartalı ötən əsrin sonlarından əsrimizin ilk illərinədək 
daima xalqına sidq-ürəklə xidmət etdi. 
Birinci dünya müharibəsi başlananda Mehmandarov Vladiqafqazda yerləşən 
21-ci piyada diviziyasının komandiri idi. Bu vaxta kimi həyatında çox hadisələr 
olmuşdu. Əsirlikdən qayıdan kimi yeddinci Şərqi-Sibir artilleriya briqadasının 
komandiri təyin edildi, az sonra ona daha məsul vəzifə verildi — Üçüncü Sibir 
ordusunun korpusunda artilleriya rəisi oldu. 1908-ci il Səməd bəyə bu yüksək 
vəzifədən başqa daha iki böyük sevinc bəxş etdi. Həmin il iyulun on üçündə ona 
general-leytenant rütbəsi verildi. İkinci, ən çox yaddaqalan sevinc isə İrkutsk 
şəhərində noyabrın 18-də qismət oldu. Tale uzun intizardan sonra ona oğul payı 
göndərdi. Səməd bəy ona Pir adı verdi. Sonralar İqor adını daşıyan Pir 
Mehmandarov otuzuncu illərdə general ataya görə çox ağrılar, əzablar çəkdi. 1988-
ci ildə Bakıda görüşdüyüm İqor Mehmandarovun danışdığı bir epizodu heç vaxt 
unuda bilmirəm. 
— Atamdan sonra tez-tez anamı və məni ÇK-ya çağırardılar. Min cür 
hədələyici suallar verərdilər. Suallara düzgün cavab versək də, verməsək də bizi 
98 
 
döyüb incidərdilər. Bir dəfə lap cana doyub ağlaya-ağlaya soruşdum ki, axı, məni 
niyə döyürsünüz? Bu sualların cavabını mən həqiqətən də bilmirəm, yalandan nə 
deyim? Mənə əzab vermək, ağa qara demək kimi bir şeydir. Mənim günahım 
nədir? 
— Günahınız ondan ibarətdir ki, özünüzə yaxşı valideynlər seçməmisiniz. 
Qəribə məntiqdir, nə vaxtdan övlad özünə valideyn seçib ki?.. 
Amansız təqiblərdən, yersiz sorğu-suallardan xilas olmaq üçün 1930-cu 
ildə, keçmiş Azərbaycan Demokratik Respublikasının hərbi naziri olmuş atanın 
ölümündən sonra ana Yelizaveta Nikolayevna və oğul İqor Azərbaycandan Sankt-
Peterburqa köçməyə məcbur olurlar. Lakin sovet ÇK-sı burda da onları təqib 
edirdi. 
«...1937-ci ildə Mehmandarovlar ailəsi Peterburqdan Saratova sürgün edilir. 
Lakin İqor Mehmandarov burda da təqiblərdən yaxa qurtara bilmir. Adi yaşayış 
şəraitinin olmaması, ağır maliyyə çətinlikləri günaşırı XDİK-ə çağırış onların 
həyatını burda katorqadan da dözülməz edir. 
Lakin bütün bunlarla kifayətlənməyən cəlladlar Mehmandarovlar ailəsindən 
yenə də əl çəkmirlər. 1941-ci ildə Y. N. Mehmandarovanı yenidən Sibirə sürgün 
edirlər. Bu dəfə o, alman faşistləri tərəfindən partladılan qatarda həlak olur. Oğlu 
isə sürgündən sonra uzun illər Kalininqradda yaşayır. 1977-ci ildə isə 
Azərbaycanın hökumət rəhbəri onu Bakı şəhərinə dəvət edir.
1
 
...Azərbaycan Respublikası Baş Prokurorluğunun vəsatətinə əsasən vaxtilə 
Mehmandarovların yaşadığı Sankt-Peterburqa və Saratov vilayət prokurorluqlarına 
sorğu göndərildi. Həmin işlər öyrənildi və nəhayət, İqor Səməd bəy oğlu 
Mehmandarova, anası Yelizaveta Nikolayevna Mehmandarovaya rəsmi sənəd 
aldıq. Gec də olsa xalqımızın tarixindən qara ləkələrin biri də silindi» (E. Hacıyev, 
«Bir qara ləkə də silindi» məqaləsi, 8 iyun 1993-cü il. «Xalq qəzeti»). 
 
*** 
1910-cu ilin ilıq may günlərindən birində uzun ayrılıqdan sonra doğma 
Qafqaz Səməd bəyi qəhrəman oğul kimi qoynuna aldı. O, Tiflisdə yerləşən birinci 
Qafqaz ordusunun korpusunda artilleriya rəisi təyin edildi. 
Səməd bəyi yaxından tanıyan mayor Hacıağa İbrahimbəyli 1946-cı ildə çap 
etdirdiyi «Səməd bəy Mehmandarov» adlı kitabçasında iftixarla yazır: 
«Rəsmən hərbi akademik təhsili olmayan bir zabit yalnız böyük bacarığı 
sayəsində, hərbi xidməti çox sevdiyinə, döyüşlərdə misilsiz qoçaqlıq və hərbi 
məharət göstərdiyinə, işinə can yandırdığına və son dərəcə təmiz adam olduğuna 
                                                          
1 Tam artilleriya generalı Səməd bəy Mehmandarovun yeganə övladı İqor Mehmandarov  1989-cu ildə 
Bakıda vəfat etdi —müəl. 
 
99 
 
görə bu qədər böyük rütbə sahibi ola bilərdi. Səməd bəy Mehmandarov da məhz 
belə bir zabit idi. 
Əla səviyyəli topçu olan Səməd bəy Mehmandarova rəsmən topçu 
akademik təhsili olan hər bir topçu, həmçinin görkəmli qoşun generalı olan hər bir 
ərkani zabiti həsəd apara bilərdi». 
Birinci dünya müharibəsi illərində general Mehmandarov almanları bir neçə 
dəfə ciddi surətdə məğlub edən istedadlı sərkərdə kimi ad-san qazanmışdı. 
1914-cü il sentyabrın on beşində keçirilən Lodz əməliyyatında general 
Mehmandarov xüsusilə şöhrət qazandı. Alman generalı Makenzenin qoşunları 
güclü hücumla İvanqorod şəhərini alıb sürətlə Lodz şəhəri uğrunda əməliyyata 
başladı. Güclü təzyiqlə geri çəkilən rus qoşunları çox ağır vəziyyətdə idi. Bütün 
mövqelərdə hücuma keçən almanlar dayanmadan irəliləyərək geri çəkilən rus 
qoşunlarının bir hissəsinin qarşısını kəsib mühasirəyə almağa çalışırdı. 
Mehmandarovun iyirmi birinci piyada diviziyası səksən birinci Abşeron, 
səksən ikinci Dağıstan, səksən üçüncü Samur və səksən dördüncü Şirvan 
polklarından təşkil olunmuşdu. Bu polkların hərəsinin özünəməxsus döyüş ənənəsi 
vardı. 
Korpus komandanı öz bölmələrinin müqəddəratı üçün təşvişə düşərək 
Mehmandarovun diviziyasının nə vəziyyətdə olduğunu telefonla ondan xəbər aldı. 
Səməd bəyin telefonda komandirlərə məxsus, mərd, qısa cavabı belə oldu: 
«Vəziyyət ağırdır. Hücuma keçirəm!». 
İki rus diviziyasının geri çəkildiyi belə bir ağır vaxtda Mehmandarovun 
diviziyası böyük bir inamla irəliləyən düşmənə ağır zərbələr vurub onu geri 
oturtdu. Üç günlük ağır döyüşlərdən sonra  İvanqorod şəhərinin hüdudlarına çatıb 
onu mühasirəyə aldı. Birinci dünya müharibəsi tarixində Mehmandarovun bu 
müvəffəqiyyətli əməliyyatı alman generalı Makenzenin sürətli planlarını puça 
çıxartdı. Geri çəkilən iki rus diviziyasını isə mühasirəyə düşmək rüsvayçılığından 
xilas etdi. 
Həmin əməliyyat zamanı general Əliağa Şıxlinski Ali Baş komandan 
tərəfindən səhra toplarının baş müfəttişi yanında xüsusi tapşırıq generalı vəzifəsini 
daşıyırdı. Sonralar o yazırdı: 
«O zaman rus ordusunda yeni bir silah olan ağır səhra toplarının vəziyyətini 
yoxlamaq və bu sahədə fəaliyyətə istiqamət vermək üçün qərb cəbhəsinə 
çağırıldım. Mən yeddi korpusu gəzdim və müəyyən etdim ki, yalnız Səməd bəy 
Mehmandarovun korpusunda ağır topların vəzifəsi düzgün başa düşülmüş və bu 
toplar həmin vəzifələrə uyğun yerləşdirilmişdir. Bu iş korpus top müfəttişinin 
təşəbbüsü ilə yox, məhz mahir topçu olan Mehmandarovun şəxsi təşəbbüsünün 
nəticəsi idi». 
Bu müharibədə misilsiz qələbələrə görə Mehmandarova tam artilleriya 
generalı rütbəsi verildi. 1915-ci ildə o, ikinci Qafqaz ordu korpusuna komandan 
təyin edildi. 
100 
 
General Səməd bəy Mehmandarovun döyüşlərdə göstərdiyi igidliyi və 
əsgərlərlə xoş rəftarı haqqında onun müasirləri iftixarla söhbət açırlar. Mayor 
Hacıağa İbrahimbəyli yazır ki, general Mehmandarov birinci dünya müharibəsi 
zamanı olduqca çox şöhrət qazanmışdı. Vuruşmaların ən qorxulu dəqiqələrində 
onun misilsiz soyuqqanlığı və hədsiz qoçaqlığı rus ordusunda məşhur olmuşdu. 
Bununla bərabər o, olduqca ədalətli, namuslu, düz danışan adamları sevərək 
onlara kömək göstərən, ürəyi düz olmayanlara qarşı amansız bir adam idi. Şəxsən 
Mehmandarovu görənlərin hamısı təsdiq edir ki, ona tabe olanların hamısı ondan 
oddan qorxan kimi qorxar, lakin onu sevər, ona inanardılar. 
Mehmandarov əsgərlərlə həmişə xoş rəftar edərdi və daim onların qayğısına 
qalardı». 
«Mehmandarov nadir artilleriyaçıdır». Bu üç kəlmə söz Qırmızı Bayraqlı 
Qafqaz Ordusunun komandanı İ. E. Yakirə məxsusdur. Onu 1925-ci ildə 
«Birləşmiş Azərbaycan hərbi məktəbi»ndə müəllim işləyən Səməd bəyin şəxsi 
işinə komandan Yakir öz dəst-xəttilə yazıb. İnqilab illərində Mehmandarovun 
həyatı çox təlatümlü keçib. Nə yeni hökumət, nə də onun adamları ona inam 
gətirmirdilərlər. Hər yerdə «çar generalı», «müsavat naziri» kəlmələri sərt şillə 
kimi onun və  silahdaşlarının üzünə çırpılırdı. Həmin o narahat illərdən Səməd bəy 
Mehmandarovun öz əlilə doldurduğu iki vərəq kağız qalıb. Onları ilk dəfə 1988-ci 
il fevralın on səkkizində «Molodyoj Azerbaydjana» qəzetində dərc etdirən jurnalist 
N. Davıdov olub. Onu kiçik ixtisarla sizə təqdim edirəm. 
 
GENERAL MEHMANDAROVUN ANKETĠ 
Həyatda o, boyca balaca, iki yerə daranıb ayrılmış ağ saqqallı bir adam idi. 
Həmişə kiçik ayaqlarına görə xüsusi dəridən tikilmiş yüngül çəkmə geyərdi. 
Deyirlər ki, 1923-cü ildə ağsaqqallı generalı... əlində süpürgə Bakıda 
görüblər. Altmış yeddi yaşlı general, Musavat hökumətinin hərbi naziri kimi iki il 
keçdiyi həmin bu küçəni süpürüb adamlardan utanaraq Azərbaycan Fövqəladə 
Komissiyasına qeyd olunmağa tələsirdi. Özü də həmin gün. Qoy görsünlər ki, o, 
yerindədir, heç yerə getməyib, heç yana qaçmayıb. 
Deyirlər ki, belə olub. Hər ehtimala qarşı, bizim əlimiz çatan nəşrlərdə bu 
yoxdur, ancaq bu, adamların yaddaşındasa qalıb. Uzun müddət belə hesab edirdilər 
ki, öz tariximizi, onun bütün keçidlərində bilmək bizə o qədər də lazım deyil, əgər 
biz onu bütün ziddiyyətləri ilə — lap həqiqət olsa belə — yazsaq, «düz başa 
düşmərik». Lakin oxşarlığın şüası, çəkilmələr zamanı sualtı daşlar təmizlənən kimi, 
həqiqəti üzə çıxardaraq bütün qaranlıq künclərə işıq saçır. 
Oktyabr inqilabının yetmiş illik yubileyi ərəfəsində jurnalistlik axtarışı məni 
çekistlərin arxivinə gətirib çıxartdı. Burda «keçmiş adamlar»ın anketləri arasında 
illərin soldurduğu və Mehmandarovun xırda hərflərlə yazdığı ikiqat bir vərəq 
saxlanılır. O illərin qoxusunu verən bir vərəq... 
101 
 
Səməd bəy Sadıq bəy oğlu Mehmandarov xidmət illərini necə və harada 
keçirib? Anketdən bunu müəyyən etmək olmur. Ancaq anketin «təltiflər» sütununa 
görə mühakimə yürütsək, məlum olur ki, Mehmandarov həsəd aparılası hərbi 
xidmət yolu keçib. Həmin sütunda göstərilib: «üçüncü və dördüncü dərəcəli Georgi 
ordeni, brilyantla bəzədilmiş qızıl silah, birinci, ikinci və üçüncü dərəcəli Stanislav 
ordeni, birinci, ikinci və üçüncü dərəcəli Anna ordeni, ikinci, üçüncü, dördüncü 
dərəcəli Vladimir ordeni, Ağ qartal, Aleksandr Nevski və s. ordenləri... Burda 
sütunda yer qurtarıb, aşağıda yazılıb «və başqaları...». Bu ordenlər də şübhəsiz ki 
xidmətə görə verilib. 
Sonra isə anketdə bir yığın sual var. Köhnə orduda sonuncu rütbəniz və 
vəzifəniz? Artilleriya generalı, ikinci Qafqaz korpusunun komandiri. 1937-ci il 
fevral inqilabı zamanı harda olmusunuz? Alman cəbhəsində. Bəs Oktyabr inqilabı 
zamanı? Petroqradda, 1917-ci ilin mayında üzv seçildiyim yaralıların 
Aleksandrovsk komitəsində. 1918-ci ildə altmış iki yaşlı generala Azərbaycan 
Demokratik Respublikasının musavatçılar kabinetində hərbi nazir vəzifəsini təklif 
edirlər və Mehmandarov bu təklifi qəbul edir. 1920-ci il iyunun dördündə onu həbs 
eləyib, iki aydan sonra Moskvaya göndərirlər. Ad gününü həbsdə «qeyd eləyir». 
Yeddi gündən sonra azad edilib Daimi Artilleriya Komissiyasının üzvü kimi səhra 
qərargahına göndərilir. Burda Mehmandarovun əliylə yazılıb: 
«Bir dəfə də istintaq aparmadılar, heç bir ittiham irəli sürmədilər». Bəs nəyə 
görə? Rus qanı tökməyib, bolşeviklərə qarşı çıxış eləməyib. Hərbi andı qəbul 
eləyib. Əsgərdən generala kimi yüksəlib. Sədaqətlə xidmət edib. 1921-ci il 
noyabrın on səkkizində Səməd bəy Mehmandarov Nərimanov və Qarayevin xahişi 
ilə Bakıya — Hərbi Dəniz Xalq Komissarlığına qaytarılır. 1923-cü ildə yazılmış 
anketində göstərir: «İndiki vaxtdan tapşırıqçı və pul kağızlarının bölgüsü üzrə 
komissiyanın sədriyəm». 
Bildiyimiz kimi, pul isə hər adama etibar edilmirdi. Deməli, o, təmiz adam 
olub. 
Əgər Oktyabr inqilabına rəğbət bəsləməmişsinizsə bunun səbəbi nə olub? 
(həmin dövrdə sizin etiqadınız?). 
C a v a b: — Bu suala ən yaxşı cavab — aprelin iyirmi səkkizində, yəni 
çevriliş günündə mənim Azərbaycan ordusuna verdiyim əmrdir. Bu əmr və eyni 
dərəcədə hissə rəislərinə göndərilmiş teleqramlar Qərargah arxivində qorunur və 
onlar mənim sovet hakimiyyətinə münasibətimi müəyyənləşdirə bilər. 
Otuz doqquz nömrəli sual: hansı səpkili fəaliyyətə daha çox meyl edirsiniz? 
C a v a b: Mənim yaşımda sakit və dinc fəaliyyətə... 
 
Təlatümlü günlərdə 
«1923-cü ildə ağsaqqal general Mehmandarovu əlində süpürgə Bakıda 
görüblər». Anketdən bu sözləri oxuyanda istər-istəməz adamın ürəyi ağrıyır. 
Orduda minlərlə əsgərə, zabitə silah tutmağı öyrədən igid bir sərkərdəni bu qədər 
102 
 
alçaldan kimlər idi? Şöhrəti Rusiyanın sərhədlərini aşan Port-Artur, Birinci dünya 
müharibəsinin qəhrəmanı ilə ömrünün ağsaqqal çağında belə «ciddi zarafat» edən 
şəxsdə vicdandan əsər-əlamət vardımı? 
1920-ci ildən şahid qalmış bir sənəddə bu sualların cavabını tapmaq olur. 
«Qızıl Ordu demək olar ki, bütünlüklə döyüş qabiliyyətindən məhrum və 
daşnak zabitlərinin komandası altında olan erməni könüllülərindən ibarət idi. Bu 
dəstələr ətraf kəndləri qarət edir, bununla müsəlman kəndlərinin qəzəbinə səbəb 
olurdular». 
Bax, bu «könüllülər» Bakıya varid olandan sonra cəmi il yarım Azərbaycan 
Demokratik Respublikasının hərbi naziri olmuş Mehmandarovu xalqın gözündən 
salmaq üçün əlinə süpürgə verib küçə süpürtdürmüşlər. Şübhəsiz, düşmənlərimiz 
yaxşı bilirdilər ki, Səməd bəy Mehmandarovu xalq sevir və inanırdılar ki, onlara 
«azadlıq gətirən könüllülərin» zülmündən xalqı məhz Səməd bəy Mehmandarov 
kimi generallar qurtara bilər. Bu ümidlə də hələ 1919-cu il iyunun altısında Qusar, 
Quba, Xaçmaz, Dəvəçi əhalisinin keçirdikləri mitinqin qətnaməsində deyilirdi: 
«Biz əminik ki, hökumətimiz (Azərbaycan Demokratik hökuməti — Ş. N.) 
döyüş meydanında özünün son üzvünü itirənədək ona etibar etdiyimiz qadın və 
qızlarımızı qara generalların əlinə verməyəcək. Nikolayın mənafeyi naminə Port-
Artur civarlarında fərqlənmiş şücaətli hərbi nazirimiz Mehmandarov bizim 
mahalda olduğu vaxt gözündə yaş damlaları süzüldüyü halda, Vətən, qadın və 
qızlarımızın, ana və bacılarımızın namusunun müdafiəsi yolunda canından belə 
keçməyə hazır olduğunu bildirmişdi». 
Lakin işlər dəyişdi, dünyanın çərxi sanki tərsinə fırlandı. Möminlə dinsizin 
müharibəsi başlandı. Bu döyüşlərdə biz çoxlu tələfat verdik. Azərbaycanı içəridən 
«yeyən» S. Şaumyan, T. Əmirov, S. Lalayev, (hər ikisi ermənidir — red.) Avakyan 
kimi daşnaklar quzu cildində qurd olmuşdular. Onların quldur dəstələri gecələr 
müsəlman evlərinə hücum edir, kəndlilərin silahını əlindən alıb, vəhşicəsinə 
döyürdülər. «Azərbaycan» qəzeti (30/17 mart 1919, №67) yazırdı ki, Qafqaz 
cəbhəsindən türk orduları geri çəkilərkən Türkiyə erməniləri Qafqaz erməniləri ilə 
birləşdilər və birlikdə həmin hissələrə qarşı hücuma keçərək, onlara zərbə vurmağa 
başladılar. Bir tərəfdən Andronikin, digər tərəfdən isə Dro, Keri, Muradın dəstələri 
hərəkət edirdilər. Tərk edilmiş bütün müsəlman kəndləri qarət olunmuş və yerlə 
yeksan edilmişdi. Məhz bu vaxt Şaumyanın və Avakyanın fitnəkarlığı sayəsində 
Şamaxı hadisələri başlandı. Bu hadisələrlə əlaqədar Şaumyanın yazdığı məktub 
Gəncə komendantının əlinə keçdi. Məktubdan Şaumyan və Avakyanın daşnak 
olduqları açıq-aydın görünürdü... Bu faciələrin hamısı on səkkiz-on doqquzuncu 
illərdə olmuşdu. 1920-ci ilin aprelində isə qırx minlik milli Azərbaycan Ordusu 
yetmiş iki minlik XI Ordunun qarşısında tab gətirə bilmədi. Ona görə ki, otuz 
minlik piyadası, on min süvari qoşunu olan milli Azərbaycan Ordusu Zəngəzurda, 
Qarabağda, Qazax və başqa qəzalarda daşnak quldurları Hamazasbın və 
Andronikin dəstələrinə qarşı vuruşurdu. 
103 
 
On birinci ordu ilə Azərbaycana gələn marşal S. A. Krasovski «Жизни в 
авиации» kitabının (1960) yetmişinсi səhifəsində bu barədə yazır: «XI Ordu 
hissələri Azərbaycan sərhəddinə, Yalama stansiyasına yaxınlaşanda Bakıda 
müsavat hökumətinin iclası gedirdi. Bu iclasda hərbi nazir general 
Mehmandarovdan hökumət başçısı Nəsibbəy Yusifbəyov soruşur: «Müsavat 
ordusu düşmənin hücumunun qarşısını ala biləcəkmi?» Nazir də sualı sualla 
qarşıladı: «Hansı düşməni nəzərdə tutursunuz? Daşnakları, yaxud menşevikləri? 
Menşevikləri deyirsinizsə ümid var. Hərgah XI Ordunu nəzərdə tutursunuzsa, onda 
bizim gücümüz yalnız bir dəqiqəliyə kifayətdir, cənab nazir. Biz bolşeviklərlə 
döyüşməyəcəyik!». 
Ona görə də «sovet tərəfinin xahişi ilə xüsusi olaraq Bakıya dəvət olunmuş 
türk hərbi generalı Xəlil Paşanın da daxil olduğu XI Qızıl Ordu 1920-ci il aprelin 
28-də döyüşsüz Bakıya daxil oldu. Xəlil Paşa Dərbənddən bu tərəfə yol boyu bütün 
dayanacaqlarda çıxış edib əhalini sovet hakimiyyətini müdafiə etməyə çağırırdı. 
İstambul hərbi muzeyində Xəlil Paşanın RSFSR, MİK tərəfindən təltif olunduğu 
gümüş xəncər saxlanılır» (Z. Bünyadov «Elm və həyat» jurnalı, 1988-ci il, № 10). 
Bu yaxınlarda Türkiyədə səfərdə olmuş oyma işləri üzrə sənətkar dostumuz 
Firidun Seyfəddinoğlu 1976-cı ildə İstambulda çap olunmuş «Azərbaycan» adlı bir 
kitab da gətirmişdi. Kitabın müəllifi Kərim Oder xalqımızın ədəbiyyatından, 
tarixindən, iqtisadiyyatından və Azərbaycan Demokratik hökumətinin 
fəaliyyətindən məhəbbətlə söhbət açır. Kitab həm də xalqımızın görkəmli 
oğullarının nadir fotoşəkilləri ilə bəzədilib. Orda Səməd bəyin on səkkiz—
iyirminci illərdəki fəaliyyəti haqqında məlumat və bizə məlum olmayan fotoşəkli 
də     verilib. Kərim Oder yazır: 
«Cümhuriyyət hökuməti əsgəri işlərə əhəmiyyət vermişdir. Hərbiyyə 
nəzarətə general Səməd bəy Mehmandarov təyin olunmuşdu. Onun müavini rus 
artilleriyasının «Allahı», general-leytenant Əliağa Şıxlinski, baş qərargah rəisi isə 
general-leytenant Məmməd bəy Sulkeviç idi. İyirmi dörd min süngü, altı min 
piyada, süvari, topçu və digər siniflərdən ibarət hər cür silahla yaraqlanmış bir ordu 
qurulmuş və Xəzər dənizində kiçik bir flot hazırlanmışdır. Bakıda, Lənkəran və 
Qarabağda milli hökuməti tanımaq istəməyənlərdən acı bir vəziyyət yaranmışdır. 
Rus və digər düşmən qüvvələri itaət və nizam altına alınmışdır». 
İyirminci illərdə general Səməd bəy Mehmandarovun təlatümlü keçən 
günlərini o vaxtlar on iki yaşı olan oğlu Pir daha yaxşı xatırlayırdı: «Atam aprelin 
iyirmi yeddisində parlaman iclasından qayıdıb özümüzlə aparmaq üçün anamın 
hazırladığı çamadanları gördükdə dedi ki, bunları boşalt, heç yerə gedəsi deyilik. 
Anam: «Nə danışırsan? Necə gedəsi deyilik? Bilirsən ki, səni güllələyəcəklər?». 
Atam cavab verdi ki, parlamanın son iclası qurtaranda «Hümmət» fraksiyası 
lideri Əliheydər Qarayev mənə yaxınlaşıb əmin etdi ki, Səməd bəy, getmə, qal! 
Heç yerə getmə. Söz verirəm ki, başınızdan bir dənə də tük əskik olmayacaq.   Qal  
bizimlə   işlə... 
104 
 
Anam isə etiraz edib dedi: «Ola bilər ki, sənə heç nə eləməzlər, amma 
oğlunun taleyi, gələcəyi, mənim vəziyyətim?..» 
Atam qəti səslə: «Heç yerə getməyəcəyik» — dedi. Anam inadla «Axı qatar 
Biləcəridə gözləyir...». Atam: «Bizsiz də gedərlər. Vətəndən ayrılmağa heç bir 
əsasım yoxdur». 
Doğrudan da, Biləcəridə müsavat hökumətinin başçılarını Tiflisə aparacaq 
qatar atama görə saat yarım gözləmişdi. 
Tədqiqatçılar Səməd bəy Mehmandarovun tərcümeyi-halından danışanda 
iyirmi birinci ildən iyirmi dördüncü ilə kimi olan fəaliyyətindən demək olar ki, 
sükutla keçirlər. 1920-ci ilin avqustun birindən Səməd bəy Mehmandarov Əliağa 
Şıxlinski ilə birlikdə baş qərargahda işləmək üçün Moskvaya göndərilir. Şıxlinski 
Ali Artilleriya məktəbində gələcəyin marşalı L. A. Qovorova, N. D. Yakovlevə, M. 
N. Çistyakova, baş artilleriya marşalı N. N. Voronova və başqalarına dərs deyib. 
Səməd bəy Mehmandarov da Artilleriya Nizamnaməsi hazırlayan komissiyanın 
tərkibinə daxil edilib, həm də Hərbi Akademiyada taktikadan dərs deyib. İyirmi 
birinci ilin yayında Azərbaycana qayıdan hər iki general Respublika Hərbi 
Komissarlığının sərəncamında saxlanılır. Əliağa Şıxlinski  bu barədə daha dəqiq 
məlumat verir: «İyulun on səkkizində biz ikimiz də Bakıya yola düşüb, iyulun 
iyirmi ikisində gəlib Bakıya çatdıq. Bakıda biz Azərbaycan Sovet Qoşunları 
Qərargahına daxil edildik. Bundan başqa hər ikimiz Azərbaycan Komandirlər 
məktəbində      topçuluqdan — Mehmandarov rus, mən isə Azərbaycan dilində 
dərs deməyə başladıq.  Qarnizon rəisi öz sədarəti altında olaraq, Bakı qarnizonu, 
Hərbi-Elmi Cəmiyyətinin təşkili haqqında əmr verdi: Mən sədr müavini təyin 
edildim. Qarnizon rəisi özü sədrlik etmirdi, adətən iclasları mən aparırdım. 
Mehmandarov isə bu cəmiyyətin üzvlüyünə   təyin edilmişdi». 
Bəs iyirmi üçüncü ildə general Səməd bəy Mehmandarovun əlinə süpürgə 
verib küçə süpürtdürən kimlər idi? Mərkəzdə oturan Stalin əmr vermişdi ki, 
müsəlman ziyalıları arasında «təmizləmə» aparılsın. Bakıda solların mövqeyini 
möhkəmlədən, Nərimanovun məsləkdaşlarına qarşı mübarizəni gücləndirən AK(b) 
P Bakı Komitəsinin katibi L. Mirzoyan, onun əlaltıları S. Qutin, A. Mikoyanın 
«varisləri» Sərkis və içərimizi qurd kimi gəmirən bir qrup keçmiş daşnak, 
havadarları Stalinin əmrini canla-başla yerinə yetirirdilər. Həmin ildə onlar 
Nərimanovu da Bakıdan perik salmışdılar. Onlar yaxşı bilirdilər ki, Nərimanov 
general Mehmandarovu sərkərdə kimi çox yüksək qiymətləndirirdi. 
 
Cümhuriyyət dövründə 
Qırx altı il çar ordusunda xidmət edən Səməd bəy Mehmandarov 1917-ci il 
martın 28-də tam artilleriya generalı rütbəsində istefa verdi. Onun sonuncu vəzifəsi 
ikinci Qafqaz ordusunda korpuslar qrupunun komandanı idi. Mütəxəssislərin 
fikrincə bu, ordu komandanı vəzifəsinə bərabərdir. Birinci dünya müharibəsində 
iki ildən çox korpusa komandanlıq edən Səməd 5 ay o qədər məharətli döyüşlər 
105 
 
aparırdı ki, ikinci Qafqaz ordu korpusu «general Mehmandarovun qrupu» kimi 
şöhrət qazanmışdı. Xüsusilə, Vilno (Vilnyus şəhəri) istiqamətindəki əməliyyatlar 
onu şöhrətin zirvəsinə qaldırmışdı. Ona görə də on il ərzində (1904—15-ci illərdə) 
Səməd bəy üç dəfə general rütbəsi almışdır: 1904-cü il oktyabrın 22-də general-
mayor, 1908-ci il iyulun 13-də general-leytenant və 1915-ci ildə tam artilleriya 
generalı. Qısa müddətdə generallıq pillələrini keçmək və sürətli təltifat hərb 
aləmində çox nadir hadisədir. 
Hərbi akademiya təhsili olmayan eloğlumuzun imperiya ordusunda belə 
sürətlə irəliləməsinin səbəbi onun qoçaqlığı və güclü hərbi məharəti olmuşdur. 
Səməd bəy Mehmandarov tam artilleriya generalı kimi ali rütbəyə layiq görülən ilk 
azərbaycanlı idi. 
Bunların hamısı general Səməd bəyin fevral burjua inqilabına qədərki 
fəaliyyətidir. İmperiya dağılandan sonra Vladiqafqaz şəhərinə gələn Mehmandarov 
yaralılara yardım edən «Aleksandr komitəsi»nin üzvü seçilir. Ömründə ilk dəfə 
hərbi xidmətə son qoyub dinc həyat sürməyə başlayır. Cəmi bir neçə ay sakit 
yaşayan Səməd bəy 1918-ci il avqustun əvvəllərində Vladiqafqazı tərk etməli olur. 
Şimali Qafqazda sovet hakimiyyəti quran bolşeviklərlə işləməkdən imtina edən 
Səməd bəy Mehmandarov hərbi Gürcüstan yolu ilə Bakıya gəlir. 
1918-ci il noyabrın 6-da Azərbaycan Demokratik hökumətinin qərarı ilə 
hərbi nazirlik yaranır. Nazirliyin təşkili iki məşhur generala — Səməd bəy 
Mehmandarova və Əliağa Şıxlinskiyə tapşırılır. Həmin ilin dekabrın 24-də nazir 
hərbi salamlaşma barədə belə bir əmr verir: 
«Sırada, eləcə də sıradan kənarda olarkən əsgərlərin azərbaycanca 
salamlaşması — bir sözlə «salam», cavabı isə «Əleyküm salam» olmasını bütün 
zabitlərə əmr edirəm. 
Təltif zamanı əsgərə deyilməlidir: «Mərhəba», əsgər cavab verməlidir: 
«Çox sağ ol». 
Hərbi nazir, artilleriya  
generalı  S. Mehmandarov 
BaĢ   Qərargah  rəisi,  
polkovnik   H.  Səlimov». 
Görkəmli sərkərdəmizin Azərbaycana gəlişini, dar gündə xalqın dayağı 
olmasını əsgərlər böyük sevinclə qarşılamışdır. İl yarım fəaliyyətdə olan Milli 
ordumuzda iyirmi bir azərbaycanlı general xidmət etmişdir, Onlardan yalnız ikisinə 
— Teymurbəy Novruzova və Səməd bəy Mehmandarova əsgərlər şərqi qoşmuşlar: 
Qafqaziyaya şan gəlir,  
Dərdlərə dərman gəlir,  
Aç köksünü, qarlı Qafqaz,  
Sevdiyin Səməd gəlir. 
 
*** 
106 
 
Çoxdan bəri gözlərdik,  
Qafqaziyanı əhv et yaşa,  
Onun Sizə salamı var,  
Minlər yaşa, Səməd paşa. 
Yetmiş il əl vurmadığımız, üzümüzə «tamamilə məxvidir» qrifilə bağlanan 
Respublika Yeni Tarix Mərkəzi Dövlət arxivində generalımız haqqında belə 
şərqilər çoxdur. Bu şərqilərdən hiss olunur ki, xalq öz xilaskarını çoxdan 
gözləyirmiş. 
Səməd paşa sərdarımız,  
Qan   axıdar   xəncərimiz,  
Düşmənləri   qəhr   edərik,  
Yurdlarını məhv edərik,  
Biz  bir tabor  əsgərlərik,  
Pək şanlıyıq. 
Sağ ol Səməd paşa, səni min yaşa,  
Vətənin üstündə oldun tamaşa.  
Səməd paşa əsgərlərin padəri  
Çağırır silah başına irəli. 
Azərbaycanın taleyi həll olunduğu bir vaxtda mudafiə naziri kimi məsul bir 
vəzifəyə gələn Səməd bəy Mehmandarov qarşıda duran çətinlikləri çox yaxşı dərk 
edirdi. Yüz illərlə əsgəri qüvvəsi olmayan bir xalqa qısa vaxtda nizami ordu 
yaratmaq ağır və məsuliyyətli iş idi. Bir tərəfdən də bu dar gündə Azərbaycanın 
ətrafı düşmənlərlə əhatə olunmuşdu. Dağılan imperiyadan Azərbaycana heç nə 
qalmamışdı. Nə silah, nə əsgəri qüvvə, nə də qışlalar vardı. Tərəddüd, şübhələr, 
bəzən də inamsızlıq altmış iki yaşlı ixtiyar generala əzab verirdi. Amma qəlbindəki 
inamı, güclü vətənpərvərliyi hər şeydən üstün idi. Bu inam güclü dağ seli olub 
tərəddüd və şübhələri yuyub aparırdı. Ana vətənə olan sonsuz bir məhəbbətlə o, 
kürsüyə qalxmışdı. 
Səməd bəyin səlis danışığı, mərd siması, vətən təəssübkeşliyi ilə yana-yana 
danışması ziyalı qadınlarımızdan birinin — Məryəm xanım Bayraməlibəyovanın 
yaddaşında əbədi qalmışdır. 
Tribunada, gözqamaşdırıcı şüaların düşdüyü yerdə general Səmədbəy 
Mehmandarov dayanmışdı. Ağarmış saçları, nurani sifəti, daxili kamilliyindən 
xəbər verirdi. Bu gün o, hərbi nazir vəzifəsinə təyin edilməyinə razılıq verməliydi. 
Respublikanın fəaliyyətinin elə ilk günlərindən generala təkidlə müraciət etmişdilər 
ki, belə bir məsuliyyətli vəzifəni öz üzərinə götürsün. O isə hər dəfə qətiyyətlə bu 
təklifi rədd etmişdi. Ona görə yox ki, çətinlik çəkəcəkdi. Dərk edirdi ki, indiyə 
qədər çarın etibarsız saydığı müsəlmanları, hərbi mükəlləfiyyətə layiq görmədiyi 
xalqı indi yeni sənətə hazırlamalı idi. Bu ona bənzəyirdi ki, yaşlı, ahıl bir adama 
yazı yazmağı öyrədəsən. Yox, yox, yüksək təşkilatçılıq keyfiyyətlərinə malik olan 
keçmiş çar generalını belə çətinliklər qorxuda bilməzdi. 
107 
 
...Səməd bəy Mehmandarovu bu addımı atmağa vadar edən isə 
qarşısıalınmaz, çox qüvvətli bir hiss idi — Vətən məhəbbəti. Azca həyəcanla 
dediyi «Üzərimə götürdüyüm bu müqəddəs vəzifəni yerinə yetirmək üçün bütün 
gücümü və bacarığımı sərf edəcəyəm» sözləri yerdən alqışlarla qarşılandı. Onun 
yan-yörəsində parıldaşan günəş, şəfəqləri bu günün bayram əhval-ruhiyyəsini daha 
da artırırdı. «Generalın bu müdrikliyi təzimə layiqdir. Allah özü onu bizə xilaskar 
yollayıb» — deyə hörmət əlaməti olaraq başımı endirdim». 
 
* * * 
Tapılan hər bir sənəd, fotoşəkil yenidən yazılacaq Azərbaycan tarixinin 
sanballı səhifəsi olacaq. Xüsusilə, hərb tariximizdəki boşluğun doldurulması yeni 
suveren dövlətimizin özülünü qoyan gənclərimizdə daha çox maraq doğurur. Çünki 
bu sahə uzun illər araşdırılmamış, «tamamilə məxfi» qalmış və hətta lazımsız bir 
tarix kimi öyrənilməmişdir. 
Yetmiş il əl vurmadığımız 1918—20-ci illərin arxiv qovluqları açıldıqca 
bizə məlum olur ki, il yarım fəaliyyətdə olan Milli Ordu tariximiz çox zəngin 
olmuşdur. O da məlum olur ki, hərb tariximizi zənginləşdirən general Səməd bəy 
Mehmandarov, Əliağa Şıxlinski, Həbib bəy Səlimov, Məmməd bəy Sulkeviç, 
Şahzadə Əmir Kazımxan Qacar..., bir də Azərbaycanın əsgər və zabitləri idilər. 
Şöhrətli generalımız Səmədbəy Mehmandarovun bu illərdəki (1918—20) 
fəaliyyəti xüsusilə böyükdür. Onun yeni ordunun yaradılmasındakı müstəsna rolu, 
1918-ci il dekabrın 25-də Azərbaycan xalqına müraciəti, əsgər və zabitlər 
qarşısında ata nəsihətli çıxışları və nəhayət, güclü Vətən təəssübkeşliyi 40 minə 
yaxın əsgəri olan nizami ordu yaratmağa səbəb oldu. 
Həyatı və fəaliyyəti hələ də lazımınca tədqiq olunmamış general 
Mehmandarovun haqqında araşdırmalar apardıqca təkcə o illərin sənədlərində yox, 
qəzetlərin də səhifələrində çıxış və nitqlərinə rast gəlmək olur. 
İlk hərbiyyə nazirimiz Səməd bəy Mehmandarov belə nitqlərdən birini 
1919-cu il fevralın 25-də Azərbaycan «Məclisi-məbusan»ında da söyləmişdir. 
Generalın nitqi həmin il martın 7-də «Azərbaycan» qəzetində (131-ci nömrəsində) 
dərc olunmuşdur. 
Səməd bəy öz nitqində fərarilikdən söhbət açır və o vaxtlar orduda onun 
olmasını xüsusi qeyd edir: «...Gəncədə son zamanlar bir adam qaçmışdır. Əhali 
özü qaçanlara nifrət edir və hətta çox vaxt olmuşdur ki, əsgərlikdən qaçanı döyüb, 
sonra geri gətirmişlərdir. Güman var ki, müsəlmanlarda olan fitri nizam və ədəbə 
görə vaxtilə heç kəs qaçmayacaqdır». 
General Səməd bəy Mehmandarovun ümumi məzmunu vətənpərvərlik ruhu 
ilə dolu olan nitqi bugünkü ağrı-acılarımızla tam səsləşir: 
«Cəbhədə bulunmuş bütün zabitan ordu tərəfindən onlara verilmiş əşya, yer 
və başqa ləvazimati-hərbiyə deyil, kəndi əşyalarını dəxi tamamən qeyb etmişlər. 
108 
 
Bu qism şeyləri yenidən düzəltmək üçün bir manatlıq nəsnəyə 30-dan 100 manata 
qədər pul verilməlidir». 
Parlamentdə mülahizələrini sərt şəkildə bildirən nazir bahalığın tüğyan 
etdiyi bir ölkədə ordu quruculuğuna mane olanları cəzalandırmağı tələb edir. Axı, 
əlli ilə yaxın nizami orduda qulluq edən Mehmandarov heç vaxt görməmişdi ki, 
zabit əsgərin yeməyini, paltar və silahını satıb cib xərcliyi eləsin. Olduqca təmiz 
adam olan Səməd bəy indi gördüklərinə heyrət edir və dəhşətə gəlirdi. O, zabit 
adını, zabit şərəfini qorumağı hər şeydən üstün tuturdu. Ona görə də «Məclisi-
məbusan»dakı nitqində xüsusi vurğuyla qeyd edirdi ki, əsgəri təlim və ölümə kimi 
varmağa hazırlıq tərbiyəsi üçün dəvət olunmuş zabitan əsgər nəzərində sahibi-
nüfuz və şərəf olmalıdır. Bunun üçün zabitan yalnız mərifət cəhətincə deyil, zahiri 
dəxi əsgərə hüsni-təsir bəxş olmalıdır. Onun geyimi daimi təmiz və faxir olması 
vacibdir. 
Səməd bəy Mehmandarov Azərbaycana müharibə şəraitində gəlmişdi. Hələ 
imperiya dağılmamış ölkədə anarxiya, başıpozuqluq hökm sürürdü. Ayrı-ayrı 
qəzalarda qaçaq-quldur dəstələri yaranmışdı. Bakıda bolşevizm hökmranlıq 
iddiasında idi. İrandan və Qafqaz cəbhəsindən qayıdan rus əsgərləri, erməni-
daşnak dəstələri ilə birləşib «Şura bayrağı» altında təkcə Bakıda on iki min nəfərə 
yaxın azərbaycanlını qanına qəltan eləmişdi. 
Bu talan və qırğınlar yalnız Bakıda deyil, Quba, Şamaxı, Gəncə, Qarabağ, 
Muğan bölgələrində də olmuşdu. İrəvan və Zəngəzurda dağılan kəndlərin, 
öldürülən soydaşlarımızın sayı yüz mini keçmişdi. 
Azərbaycan hökumətini tanımaq istəməyən əldəqayırma Muğan 
respublikası, ingilis qoşunlarının gəlişi, ağqvardiyaçı general Denikinin təhlükəsi, 
müxtəlif siyasi partiyalar, bitərəf sosialist, daşnak partiyaları, eləcə də portfelsiz 
nazirlər elə hey çoxalırdı. Sərhəd bölgələrində erməni hücumları, məhəlli 
toqquşmaları yeni yaranan orduya dirçəlməyə imkan vermirdi. Belə şəraitdə hərb 
naziri və onun tabeliyində olanlar gərgin işləməli olurdu. Əsgəri qışlaları gəzib 
yoxlayan Səməd bəy Mehmandarov hələ ki, könülaçan heç nə görmürdü. Nə 
nizam-intizam, nə geyim və silahlanma, nə də hərbi-hazırlıq peşəkar hərbçi olan 
naziri qane etmirdi. 
Parlamentdə «Türklər külli miqdarda ərzaq şeyləri qoyub getmişlərdir. 
Onlardan külli miqdarda taxıl, heyvan və sair məkulat qalmışdır» — deyən hərb 
naziri din və dil qardaşımızın xeyirxahlığı ilə yanaşı qüsurlarını da söyləməkdən 
çəkinməmişdir. 
«Əlbəttə, heç kəs inkar etməz ki, türklər bizim millətimizə nicat verməklə 
bizə böyük xidmət etmişlərdir. Amma burası onların hərəkətini tənqid  etməyimizə 
də mane olmaz. Hərbiyyə nəzarəti Gəncəyə köçənədək bizə xəbər verdilər ki, 
əsgəri işlərimiz yaxşıdır və çoxlu yığılır, lazım olan kimi məşq verilir və ilaxır. Hər 
yeri gəzdim, qət`aəti-əsgəriyyəmizə baxdım fəqət iş heç də yaxşı deyildi. 
Əsgərlərimiz əzgin, düşkün bir halda,   yeməkləri pis, mənzilləri fəna bir halda, 
109 
 
yorğan-döşək yox, onların çoxu xəstə idi. Xəstə əsgərlərin      həpsini sağlamlarıyla 
dəyişməyə məcbur olduq. Qoşun yığmaq işləri yaxşı getmirdi. Rəislər və moqif 
komandaları öz vəzifələrindən sui-istifadə edirlərdi. Çox bir külfətin yeganə çörək 
gətirənini əsgərə alırdılar. Bu iş də camaatı narazı salıb, qoşun yığmaqdan 
nifrətləndirirdi. Nuru paşa Azərbaycandan gedərkən özü mənim yanıma gəldikdə 
boynuna aldı ki, əsgərlik barəsində Azərbaycan fəna bir halda qoyulmuşdur». 
1918-ci il dekabrın 25-də Azərbaycan Respublikasının hərbi naziri general 
Səməd bəy Mehmandarov öz xalqına yanıqlı bəyanatla müraciət etmişdir. 
Bəyanatın əsas mövzusu o vaxtlar milli orduda yaranan hərc-mərclik və 
özbaşınalıq idi. Həmin illərdə nazir Səməd bəy Mehmandarovun müavini Əliağa 
Şıxlinski, Məmməd bəy Sulkeviç, Həbib bəy Səlimov, İbrahim ağa Vəkilov kimi 
məşhur generallar olsalar da yenə də orduda fərarilik və xoşagəlməz hallar baş 
verirdi. Lakin onlar zəngin hərbi təcrübələrinin, biliklərinin və əsl hərbçi 
dəyanətlərinin sayəsində tam nizami ordu yaratmağa nail olmuşlar. 
Bəs o vaxtkı məşhur sərkərdələrimiz, xüsusilə nazir Səməd bəy 
Mehmandarov fərariliyin qarşısını necə almışdır? Məhz tələbkarlığı və sərt 
bəyanatı ilə 1918-ci ildə Səməd bəy Mehmandarov orduda yaranan çatışmazlığın 
qarşısına keçilməz bir sədd çəkmişdi. 
Xalqımızın dar günündə hərbi nazir Səməd bəy Mehmandarovun on 
səkkizinci ildə yazdığı «Azərbaycan vətəndaşlarına» müraciəti bu günümüzlə tam 
səsləşir. 
Onu da xatırladım ki, aşkarlığın işığı ilə açılan «tamamilə məxfidir» qrifli 
əlyazmasını Respublika Yeni Tarix Mərkəzi Dövlət Arxivində araşdırmalar 
apararkən əldə etdik. 
«Cari ilin yazından etibarən Azərbaycan ayrılıb müstəqil dövlət oldu. Bu 
müddət ərzində cəmi hökumət adamlarının bütün səyləri ölkədə anarxiyanın 
qarşısını almaq oldu və qanunçuluq pozulan yerlərdə onun bərpasına 
yönəldilmişdir. Bu məqsədə nail olmaqdan ötrü hökumətin başqa tədbirlərinin 
arasında özümüzə məxsus hərbi qüvvələrin yaradılması, yəni Azərbaycan 
qoşunlarının təşkili haqqında qərar qəbul olunmuşdur. 
...Hal-hazırda qoşunlarımızın təşkilini öz öhdəmə götürmüşəm. 
İndi ölkəmizin bütün vətəndaşları—istər kasıb, istər dövlətli, eyni şəkildə 
hərbi qulluğu çəkəcəklər. Və əgər haçansa, kimsə dövlətliləri hərbi qulluqdan azad 
etsə, günahkarlar ağır cəzalanacaqlar. 
Hərbi hissələrdə əsgərlər yaxşı geyinəcək, onların ərzaqlarının keyfiyyətcə 
yaxşı olmasına xüsusi fikir verib, bu barədə ciddi elan etmişəm. Göstəriş verilib ki, 
otaqlar təmir olunsun, qızdırılsın, bütün əsgərlərin fərdi yorğan-döşəyi olacaqdır. 
Mən tədbir görmüşəm ki, əsgərlərə qarşı bütün qeyri-qanuni hərəkətlər ciddi 
töhmətlənsin və xüsusi ilə əsgərlərin döyülməsi halları ciddi cəzalandırılsın. 
...Bütün bu tədbirləri həyata keçirib üzümü ilk növbədə sizə, hərbi hissələri 
tərk etmiş Azərbaycan vətəndaşlarına tuturam və bəyan edirəm ki, sizin böyük 
110 
 
xətanızı, əsgərlikdən qaçmağınızı bağışlayıb öz hissələrinizə köhnə təqvimlə 
yanvar ayının birindən gec olmayaraq qayıtmağa çağırıram. Lakin, əlavə edirəm ki, 
bu müddət üçün kim öz bölüyünə qayıtmasa, o, hərbi dövrün qanunlarına görə ağır 
cəza alacaq. 
Bundan sonra, ölkəmizin bütün əhalisinə əziz Vətənimiz adından müraciət 
edərək xahiş edirəm ki, gözəl Vətənimiz Azərbaycan eşqinə, yüksək vətənpərvərlik 
hissimiz naminə mənə bizim qoşunumuzun təşkili işində yardım göstərəsiniz, bu 
qoşun bizə ölkəmizdə qanunçuluğu qorumaqdan ötrü vacibdir. Və yenə də xahiş 
edirəm ki, bütün o şəxslər ki, çağırış yaşları çatıb, əsgərlik etməlidirlər. 
Torpaqlarımızı qorumaq üçün özlərini çatdırsınlar. Qoy Vətən qarşısında borcunu 
unudan hər kəs Vətən qarşısında böyük günah işlədiyi üçün qohum-qardaş qınağı 
altına düşsün və, əlbəttə, qanun üzrə cəzalandırılsın. 
Mənim bu bəyanatım ölkənin hər yerində yayılacaq və qoy savadlılar onu 
oxuyub mənasını savadsızlara çatdırsınlar». 
 
*** 
Yalnız azərbaycanlılardan təşkil olunmuş hərbi qüvvələrimiz, dünya 
tarixinə yazılmış və bütün Avropa xalqlarının bizə nisbətən daha çox bildikləri, 
danışdıqları qəhrəmanlıqlardan ibarət şanlı hərb tariximizi xalqımız bilməlidir. Yüz 
illik rus hakimiyyətindən azad olunmuş türk xalqına xatırlatmaq lazımdır ki, biz 
həmişə boyunduruq altında olmamışıq. Hətta Avropa və Asiyaya öz     
tələblərimizi diktə etmişik. 
...Belə zənn edirəm ki, türk tarixini yaxşı bilən kiməsə, bu günkü mühüm 
hadisələr də daxil olmaqla bizim xalqın tarixinə dair əsər yazmağı tapşırmaq 
lazımdır. Bu əsərdə xalqımızın keçmiş şöhrəti və yad hakimiyyəti dövründəki 
əzabları güzgüdə olduğu kimi öz əksini tapmalıdır. 
 
Səməd bəy Mehmandarov. 
Arxivdə generalın imzaladığı yüzlərlə sənədə, raporta və müraciətə rast 
gəlmişəm. Onların hamısı makinada yazılıb, ya da mətbəədə nəşr olunub. Yalnız 
bu yaxınlarda bir əlyazması tapdım. O, hərb naziri Mehmandarovun öz dəst-xəttilə 
Azərbaycan hökumətinin ünvanına yazılıb. 1919-cu il aprelin ikisində yazılan iki 
səhifəlik məruzə mənim üçün qeyri-adi tapıntı oldu. Nə gizlədim, bu tapıntıma 
hədsiz dərəcədə sevindim. Ona görə sevindim ki, müharibə aparan ölkənin 
generalının xalqının hərb tarixini yazdırmaq təşəbbüsünü vətənpərvərliyin zirvəsi 
kimi qiymətləndirdim. 
Yuxarıda epiqraf kimi istifadə etdiyimiz cümlələr də həmin məruzədəndir. 
Belə tarixi sənədlərdən bixəbər olduğumuza görə bəzi «sapı özümüzdən olan 
baltalar» keçmiş sərkərdələrimiz barədə artıq-əskik danışırlar. Onlar hətta 
«hücuma» keçərək yazırlar ki, niyə Mehmandarovun, Şıxlinskinin və başqa 
sərkərdələrimizin Napoleon, Kutuzov, Suvorov kimi müdrik fikirləri, hərbi elmi 
111 
 
əsərləri qalmayıb. Bir sözlə, özümüzünkülərə qeyri-vətənpərvər damğası vururlar. 
Onda belələrinə cavab vermək çox ağır və əzablı olur. Bu müasir «vətənpərvərə» 
oğul istərəm başa salsın ki, totalitar rejim yetmiş ildən çoxdu onların 1918—20-ci 
illərdəki fəaliyyətinə «tamamilə məxvidir» möhürünü vurub. İndi, budur, 
aşkarlığın sayəsində yetmiş yeddi ildən sonra belələrinə Səməd bəy 
Mehmandarovun yazdığı tarixi sənəd cavab verir: 
«Düşmənə qarşı mübarizə tədbirlərindən biri də xalq içərisində sağlam milli 
hisslərin yaradılmasıdır. Bu vəziyyət Azərbaycan Respublikasının yaranmaqda 
olan gənc ordusu üçün xüsusilə zəruridir. Yuxudan yenicə oyanmış xalqda sağlam, 
milli hiss oyatmalıyıq. Biz müsəlmanlar ancaq indi şüurlu həyat və milli yaradıcılıq 
dövrünə ayaq basmışıq... Xalq arasında türk irsinin milli hisslərini və vüqarını 
qaldırmaq üçün xalqı,     qoşunlarımızı onun tarixi keçmişi ilə tanış etməliyik. 
Yazılacaq məşhur tarixi əsərlər xalq içində və qoşunlarda geniş yayılmalı, 
hər bir kənd müəllimi və hər bir azərbaycanlı zabiti ondan istifadə etməlidir. 
Gələcəkdə hökumətin köməkliyi ilə türk xalqının dahi xadim və rəhbərləri 
üçün müvafiq abidələr qoymaqla, onların xatirələri əbədiləşdirilməlidir». 
Zənnimcə, general Səməd bəy Mehmandarov belə sağlam milli düşüncəsi 
ilə heç bir əla publisistdən geri qalmır. Sənətini, dövrünü nəzərə alsaq, bəlkə də o, 
müasiri olan ən yaxşı yazıçı-publisisti bir neçə addım da ötüb keçir. 
Azərbaycan Dövlət Arxivində saxlanılan iki nömrəli qovluqda general 
Səməd bəy Mehmandarovun daha bir vətənpərvərliyinin, milli qürurunun şahidi 
oluruq. Orada yazılır ki, 1918-ci ildə ingilis qoşunlarının
1
 Azərbaycanda öz 
ərazilərində olduqları kimi etinasız ağalığı hərb naziri Səməd bəy Mehmandarovu 
qəzəbləndirmişdir. Nazir onların istilaçı hərəkətlərinə etiraz əlaməti olaraq, vaxtilə 
(birinci dünya müharibəsi illərində — Ş. N.) ingilis komandanlığı tərəfindən təltif 
olunduğu ordenləri geri qaytararaq qəzəblə demişdir: 
— Torpağımı, xalqımı fəth edən ikiüzlü bir ölkənin ordeni mənə lazım 
deyil. Xalqıma silah qaldıran bir ordunun ordenini gəzdirmək mənim üçün ən 
böyük təhqirdir. 
Azərbaycandan çıxan ingilis qoşunlarının komandanı general Tomson 
şayiələr yayırdı ki, Azərbaycan bundan sonra özünü idarə edə bilməyəcək. 
Azərbaycan ordusu yox dərəcəsindədir. Orada qayda-qanun da yoxdur. Guya 
Azərbaycanı yağılardan qoruyan, onu idarə edən Tomsonun min ingilis və səkkiz 
yüz nəfərlik balağıaçıq hind əsgəri olmuşdur. Bu şayiələrdən sonra Azərbaycanda 
olan ingilis hərbi jurnalisti Skodlend-Liddel İngiltərə qəzetləri üçün hazırladığı 
xəbərlərdə yazırdı ki, Transqafqaz şayiələr ocağıdır. Burada şayiələr külək təpələr 
arasında yayılan kimi yayılır. Bir çox şayiələr Moskvada quraşdırılır və dövriyyəyə 
                                                          
1 1918-ci il noyabrın 17-də general V. M. Tomsonun komandanlığı ilə Bakıya gələn ingilis qoşunları 
1919-cu ilin avqustunda Azərbaycan ərazisindən çıxdı — müəl. 
 
112 
 
buraxılır. Bakıda ingilis ordusuna ehtiyac yoxdur. Azərbaycan özü-özünə qayğı 
göstərə bilər. Mən bura iki gün əvvəl gəlmişəm və açığını deyim ki, bütün 
gördüklərim məndə dərin təəssürat yaradıb. Mənim şəhərdə olmadığım dörd həftə 
ərzində burada çox təəccüblü dəyişikliklər olub. Mən buraya gəldim ki, hamının 
mənə dediyi qarışıqlığı görüm, lakin onu tapa bilmədim. Tam qayda-qanun var. 
Mənə dedilər ki, mən ordu əvəzinə pozğunlaşmış kütlə görəcəyəm, lakin mən 
yaxşı, nümunəvi, güclü, odlu-alovlu gənclər gördüm. Doğrudan da  mən indi 
Bakıda elə qayda-qanun gördüm ki, müharibə başlayan vaxtdan bu günədək 
Bakıda olmamışdı... Qayda-qanun ancaq Bakıda hökm sürmür, son dəyişikliklər 
bütün respublikada vəziyyəti aydınlaşdırmışdır. Qarabağ şuluqluğunu sülh əvəz 
etmişdir. Ermənilər  və azərbaycanlılar sazişə gəlmişlər.  Lənkəranda  bolşeviklər 
Azərbaycan ordusu tərəfindən məğlubiyyətə uğradıldı. Onlar bütün silah və 
sursatlarını Azərbaycan hökumətinə təhvil      verdilər, adamlar isə xahiş etdilər ki, 
onları Azərbaycan hökumətinin tabeliyinə götürsünlər... Bütün bunlar, şübhəsiz, 
sübut edir ki, Azərbaycan qarma-qarışıqlıqdan qorxmur və bolşeviklərdən 
çəkinmir. Azərbaycan dövləti indi Transqafqazın bütün qalan xalqları üçün həqiqi 
nümunəyə çevrilmişdir».
1
 
İngilis hərbi jurnalisti Skodlend-Liddelin Azərbaycan ordusunun ünvanına 
dediyi xoş məramlı sözlərə görə xalqımız ilk növbədə iki görkəmli sərkərdəmizə, 
1918-ci ildə ordumuzun təməl daşını qoyan Əliağa Şıxlinskiyə və Səməd bəy 
Mehmandarova borcludur. Nizami və döyüşən ordu yaradan hər iki sərkərdə ilk 
hərbi nümayişin keçirilməsini, hərbi məktəblərin açılmasını, hərbi geyim 
formasının təşkilini və başqa gərəkli işləri həyata keçiriblər. İlyarım fəaliyyətdə 
olan Azərbaycan ordusu Lənkəranda bolşeviklərin üsyanını yatırdır, Zəngəzurda, 
Əsgəranda erməniləri  məğlubiyyətə uğradır. 
1919-cu ilin sonlarında Azərbaycan Respublikası üçün üç təhlükə vardı: 
şimaldan ağqvardiyaçı general Denikin, Zəngəzur və Qarabağdan daşnak 
erməniləri, ordunun daxilində isə bolşevik təbliğatı. Bu təhlükənin ikisinin 
qarşısını hərbçi dəyanəti ilə alan nazir Səməd bəy Mehmandarovu ən çox narahat 
edən «bolşevik xəstəliyi» idi. Qırmızı bolşeviklərin təbliğatı orduda olduğu kimi 
fəhlə-kəndli arasında da yayılmışdı. Bu təsir əsgər və zabitlərə də keçmişdi. Ona 
görə də nazir Səməd bəy Mehmandarov əsgərlərlə görüşündə təkrar-təkrar deyərdi 
ki, qoşun torpağımızı yağılardan qorumaqdan ötrü vacibdir. Qoşunun əsgəri 
siyasətlə maraqlanmalı, beynəlxalq aləmdə nələr baş verdiyindən hali olmalıdır. 
Amma nə zabit, nə də əsgər heç bir partiyanın, ya da cəmiyyətin qulu olmamalıdır. 
İstər Səməd bəy Mehmandarov, istərsə də Əliağa Şıxlinski uzun illik ordu 
həyatında siyasi partiya və qurumlardan uzaq olmuşlar. Onların ən ümdə vəzifəsi 
Vətəni, torpağı yağılardan qorumaq üçün nizami ordu yaratmaq idi. İyirmi səkkiz 
                                                          
1 RMDA, F.894, siy.10, iş 82, v.2-10. 
 
113 
 
aprel çevrilişinin səhəri onları dindirən bolşevik çekistləri hər ikisinə: hansı siyasi 
partiyanın və ya inqilabın mənafeyini müdafiə edirsiniz? sualını vermişdi. 
General Səməd bəy Mehmandarovun cavabı: «Bütün ömrüm boyu mən, hər 
cür siyasətdən uzaq olmuşam». 
General Əliağa Şıxlinskinin cavabı: «hər bir inqilaba əksinqilab kimi 
yanaşıram, heç vaxt belə şeylərə qoşulmamışam, qoşulmazdım da»... 
Bolşeviklərin Azərbaycana hücumuna  düz bir il qalmış və onların ordudakı 
zərərli siyasətini əvvəlcədən hiss edən nazir S. Mehmandarov  1919-cu il aprelin 
20-də Nazirlər Sovetinin sədrinə yazırdı: «Yaxşı olardı ki, Azərbaycan ordusundan 
azad olunmuş rus zabitləri, etibarsız element kimi Azərbaycan hüdudlarından kənar 
ediləydi. Lakin ümumi siyasi vəziyyətin bu məsələyə münasibətini bilmədiyimdən, 
xahiş edirəm, bu haqda mənə məlumat verəsiniz. Sizin qərarınızın nəticəsini 
bilmək istərdim». 
Sovet hakimiyyəti illərində Səməd bəy Mehmandarov haqqında cəmi iki: 
1946-cı ildə mayor Hacıağa İbrahimbəylinin «Səməd bəy Mehmandarov» (18 
səhifəlik) və 1977-ci ildə polkovnik, tarix elmləri namizədi Əli Abbasovun 
«General Səməd bəy Mehmandarov»  (80 səhifəlik)  kitabçaları nəşr olunmuşdur. 
İndiyədək 1918—20-ci illərin sənədləri nə tarixçilərin, nə də S. Mehmandarov 
tədqiqatçılarının sərəncamına verilmədiyindən şöhrətli generalımızın həmin illərdə 
daxilən hansı hisslər keçirdiyindən, ən başlıcası azərbaycanlı kimi vətəndaşlıq 
təəssübkeşliyindən bixəbər olmuşuq. 
Demokratiyanın sayəsində yeni açılan arxiv sənədləri arasında hərb 
nazirimizin çoxlu teleqramları, əmr və raportları işıq üzü gördü. Bu sənədlər o 
vaxtkı ordumuz, zabit və əsgər heyətimiz haqqında qiymətli məlumatlar verir: 
21 oktyabr 1919-cu il; Lənkərandan teleqram. «Lənkəran Şəhər duması 
əhalinin istəyi ilə 15 oktyabr tarixli yığıncağında hərb naziri, general Səməd bəy 
Sadıq bəy oğlu Mehmandarovu Respublika Parlamentinə üzv seçmişdir. 
Şəhər dumasının  üzvləri». 
 
Lənkəran qəzası sakinlərinə müraciətnamə 
«Vətəndaşlar! 
Azərbaycan Respublikası Dövlətinin xahişi ilə mən Lənkəran qəzasına dəstə 
göndərirəm. Vətəndaş müharibəsinə birdəfəlik son qoymaq, qayda-qanun 
yaratmaq, sizi dinc əhaliyə əzab verən zorakı dəstələrdən və qatillərdən azad etmək 
işi bu dəstəyə tapşırılıb. 
Azərbaycanın ayrılmaz bir hissəsi olan qəzada məskunlaşmış bütün 
millətlərə ədalətli münasibət bəsləyən Azərbaycan orduları sizə qanun daşıyıcıları 
kimi göndərilirlər. 
Silahlı qüvvələrin himayəsi ilə ölkənin bütün sahələrinin idarə olunmasında 
təcili mülki idarəetmə bərpa ediləcək. Mən əminəm ki, siz özünüz də Azərbaycan 
Respublikasının gələcək tamhüquqlu vətəndaşları kimi sülh şəraitində birgə 
114 
 
yaşamağın möhkəm əsasının qoyulması marağındasınız və görəcəyiniz bütün 
tədbirlər ölkədə qanun-qaydanın bərpa olunmasında hökumətin bütün qanuni 
əmrlərinin könüllü surətdə yerinə yetirilməsində və Azərbaycan Respublikası 
Dövlətinin nümayəndələrinə öz xeyirxah münasibətinizlə imkan daxilində 
köməklik göstərəcəksiniz. 
Bununla bərabər, sizi əmin edirəm ki, Sovetlər, Komitetlər və ya «Muğan 
Respublikası» adı altında heç bir sərbəst təşkilatların yaradılmasına yol 
verilməyəcək. 
Lənkəran qəzasında yeganə — Azərbaycan Respublikası hakimiyyəti 
tanınır və onun verdiyi qanunlara qulaq asmayan hər bir şəxs müharibə dövrünün 
qanunlarına əsasən qiyamçı kimi məsuliyyətə cəlb olunacaqlar. 
Dəstə rəisinin göstərişi ilə əhali silahları təhvil verməlidir, kim əmri yerinə 
yetirməsə, hərbi-səhra məhkəməsinin sərəncamına veriləcək. 
Xəbərdar edirəm ki, rus əhalisinə qarşı hər hansı bir zorakılığa və 
soyğunçuluğa yol verməyəcəyəm, çünki qəzada yaşayan başqa millətlərin 
nümayəndəsi kimi onları da Azərbaycan Respublikasının vətəndaşı sayıram. 
Amma rus əhalisinin şəxsiyyətinə və toxunulmazlığına təminat verərkən, 
Mən onlardan da yerli hakimiyyətin verdiyi qanunların yerinə yetirilməsinə əməl 
etmələrini tələb edirəm. 
Hər bir silahlı müqavimət ölüm cəzası ilə cəzalanacaq və belə hallarda 
qoşunlara amansız olmaları haqda əmr olunub. 
Bu və ya digər bəhanələrlə xalqı ordu və    hökumət əleyhinə qaldıranları bu 
haqda xəbərdar edirəm. 
Mən də öz növbəmdə dəstə rəisinə
1
 əmr etmişəm ki, qoşunun əhaliyə heç 
bir xətər toxundurmaması haqda ölçü götürsün və dinc əhaliyə qarşı hər cür 
zorakılıq göstərən günahkarlar ciddi cəzalansınlar. 
Azərbaycan Respublikasının hərb naziri,  
Tam Artilleriya generalı Mehmandarov 
23.VII.1919-cu il, Bakı Ģəhəri. 
Tərcüməni türk dilinə hazırladı: general-leytenant Məmməd bəy Sulkeviç». 
29.03.20-ci il, Bakı,  
general Əliağa ġıxlinskiyə 
Quba alayından gəlmiş taborları yola salmağa hazırlamaq və tələb olunan 
kimi onları göndərmək lazımdır. Bu barədə Nazirlər Sovetinin Sədrinə məlumat 
verin. 
General Səməd bəy Mehmandarov». 
Artilleriya generalı Səməd bəy Mehmandarovun Nazirlər Sovetinin Sədrinə 
RAPORTU 
                                                          
1 General-mayor Həbib bəy Səlimov — müəl. 
 
115 
 
21aprel 1919-cu il 
«Bakıda öz işini başa çatdırmış həmkarlar ittifaqının qurultayı aşağıdakı 
məzmunda qətnamə qəbul etmişdir: «Həmkarlar siyasi məqsəd güdməlidir. Sovet 
hökumətinin hər vasitə ilə Zaqafqaziyada olmasına cəhd göstərməlidir». 
Bu qərar yerli bolşeviklərin Azərbaycanın müstəqilliyini məhv etmək və 
Sovet Rusiyası ilə birləşmək cəhdlərinə şübhə yeri qoymur. Qətnamədən 
göründüyü kimi, hökumətin fəaliyyətinin əsasında Azərbaycanın müstəqilliyinin 
müdafiəsi durur və mən şübhə etmirəm ki, bolşeviklərin dağıdıcı cəhdlərinə qarşı 
zəruri tədbirlər görüləcəkdir. Mən öz tərəfimdən bolşeviklərin Bakı qarnizonu 
qoşunlarına parçalayıcı təsirindən ehtiyat edirəm. Belə ki, Bakı indi Zaqafqaziya 
bolşeviklərinin fəaliyyət mərkəzi hesab edilir». 
«30.03.20-ci il, Bakı, 
general ƏLĠAĞA ġIXLĠNSKĠYƏ 
Kondelakinin (iki nömrəli zirehli qatarın komandiri) zirehli qatarını təcili 
olaraq Tovuza göndərin. 
Beləliklə iki zirehli qatar olacaq, biri Tovuzda, o birisi isə Ağstafada. 
General SƏMƏD BƏY MEHMANDAROV». 
«30.03.20-ci il, Bakı,  
general ƏLĠAĞA ġIXLĠNSKĠYƏ 
Bakıdakı vəziyyət imkan verirsə Quba alayının hər iki taborunu Gəncəyə 
göndərin: əgər imkan yoxdursa heç olmasa bir tabor da olsa göndərin. Bu barədə 
nazirə-sədrə məlumat verin. 
General  SƏMƏD  BƏY  MEHMANDAROV». 
«30.03.20-ci il, Bakı,  
general ƏLĠAĞA ġIXLĠNSKĠYƏ 
Qazağa gəlmiş Nuxa taborunu müharibə vaxtının ştatına uyğun olaraq iki 
taborlu heyətə, Tovuzda olan Lənkəran taborunu da iki yerə bölüşdürmək lazımdır. 
Onda Ağdam alayını isə üç tabor təşkil edər. Onların pulemyotla və qanunla bütün 
müəyyən olunanlarla təchiz edilməsinin qayğısına qalın. Bu hissələrdə altı 
pulemyot var, yəni onlara yenə altısını da vermək lazımdır. Pulemyotçular 
pulemyot məktəbinə təyin edilsin. Toplanış çox zəif gedir, xüsusi ilə Gəncə 
rayonunda. Nazirlər Sovetinin Sədrindən Ağdaş alayının fəal surətdə artırılmasını 
xahiş etsin. 
Zaqatala alayı Qazağa bir tabor ayırmaqla eyni zamanda açılmalıdır. 
Zaqatala və Nuxa rayonlarında toplanışı gücləndirmək lazımdır. 
General  SƏMƏD   BƏY   MEHMANDAROV». 
«30.03.20-ci il, Bakı,  
Daxili ĠĢlər Nazirinə 
Cavanşir qəzasının rəisi Qalabəyova partizanların evlərinə getmələrinin 
qarşısını almaq üçün əmr verin. Əks halda Tərtər dəstəsinin vəziyyəti çox ağır 
olacaq. 
116 
 
General  SƏMƏD   BƏY  MEHMANDAROV». 
«31.03.20-ci il, Bakı, 
general ƏLĠAĞA ġIXLĠNSKĠYƏ 
Nuxaya göndərilmiş Zaqatala alayı, taboru və dağ süvariləri taqımının 
Yevlaxa girmələri haqqında hansı məlumat olduğunu teleqrafla xəbər verin. 
General  SƏMƏD   BƏY  MEHMANDAROV». 
«01.04.20-ci il, Bakı,  
general ƏLĠAĞA ġIXLĠNSKĠYƏ 
Hissələrin, odlu silah sursatlarının göndərilməsinə aid olan sərəncamlar 
verilib və onların yerinə yetirilməsinə mən özüm nəzarət edirəm. Tatar alayının 
üçüncü eşelonundan və Şirvan bölüyündən başqa bütün hissələr Yevlaxdan 
çıxacaqlar. Tatar alayı eşelonu və Şirvan alayının bölüyü isə Yevlaxa təxminən 
saat iyirmi ikidə və yaxud iyirmi üçdə gəlib çatacaq, eyni zamanda Şirvan alayı 
bölüyünün Yevlaxdan at arabaları ilə yola salınması və bütün hissələrə aprelin 
ikisində mütləq Ağdama gəlmələri haqqında əmr verilib. Vəziyyətin ciddiliyini siz 
əla bilirsiniz və mən sizin qətiyyətinizə, şəraitlə hesablaşma bacarığınıza ümid 
bəsləyirəm. Bu gün sürət qatarı ilə yenidən Yevlaxda olacağam, əgər oradan 
Bakıya getməli olsam Yevlaxdan teleqrafla sizə bildirərəm. 
General  SƏMƏD   BƏY   MEHMANDAROV». 
«27.03.20-ci il, Bakı,  
general ƏLĠAĞA  ġIXLĠNSKĠYƏ 
...Ermənilərlə apardığımız gecə döyüşlərindən sonra bizim tutduğumuz 
Marağalı kəndi təmizlənmişdir. Ermənilərdən bir neçə nəfər öldürülmüşdür. Ağır 
yaralanmış əsgər bu gün keçindi. 
General   SƏMƏD  BƏY   MEHMANDAROV.  
Podpolkovnik TONQĠYEV. 
«01.04.20-ci il, Bakı,  
general ƏLĠAĞA ġIXLĠNSKĠYƏ 
Yevlaxdan təzəcə qayıtmışam.  Dünən    Qubalıların birinci eşelonu gedib. 
Bu gün isə Zaqatalalılar taborundan, Qubalılar bölüyündən, süvari diviziyanın 
təlim komandasından və Tatar alayının pulemyot komandasından ibarət ikinci 
eşelon yola düşməlidir. Elə bu gün Tatar alayının qalan yüzlüyü və Şirvan bölüyü 
Yevlaxa gəlməlidirlər. Bütün bu hissələr aprelin 2-də Ağdamda olmalıdır. Bunların 
miqdar tərkibi:    Piyada qoşunlar —   1035, süvarilər — 570, qeyri süvarilərsiz və 
dağ süvarisi taqımı olmadan — 1605 nəfər. Əgər burada 155-ə qədər ata baxanları 
və qeyri sıravi piyadaları nəzərə alsaq, onda 1450 qalar. Sizi vadar etmirəm, ancaq 
sizə məsləhət verirəm ki, piyadalardan iki tabor və süvarilərdən     isə bir tabor 
təşkil edəsiniz. Qeyri süvarilərin sayının minimuma çatdırılmasına, qalanlarını 
sıraya daxil edib və onların yaralananların tüfəngləri ilə    silahlandırılmasına cəhd 
göstərin. Odlu silah sursatından ötrü mənim tərəfimdən Yevlaxdan Ləkiyə paravoz 
göndərilib və bu gün Yevlaxa gətirməlidir, sonra Yevlaxdan yük maşınları ilə 
117 
 
Ağdama daşınacaq. Əmr olunub ki, odlu silahlar   sursatı arasında 200 ədəd əl 
qumbarası göndərsinlər, ancaq əfsuslar olsun ki, əsgərlər onların quruluşu ilə və 
atma qaydası ilə tanış deyillər. Onlardan istifadə edilməsi sizdən asılıdır. Amma 
məsləhət görürəm əvvəlcədən əsgərlərə onlardan istifadə qaydalarını öyrədəsiniz 
və təhlükəsizliklərinin təmin olunması üçün ölçü götürəsiniz. Quba alayı iki tabor 
əvəzinə ancaq 375 adam göndərib və mən sizin tələbinizi ödəməkdən ötrü başqa 
vasitələrdən istifadə etməli oldum. Mən həmişə podpolkovnik Hüseyn bəy 
Ququşyev
1
 haqqında pis fikirdə olmuşam, amma indi təəccübümü deməyə 
bilmərəm. Sizin dediyinizə görə Bakı alayında 1700 sayda adam mövcuddur, 
amma səfərə 1000 nəfər cəlb olunub. Hərbi səfərə bütün adamlar cəlb edilməlidir 
və qalan ləvazimat mühafizə olunmaq üçün hərbi rəisə təhvil verilir. Adamları yola 
salıb qurtaran kimi Bakıya gələcəyəm, bu haqda vaxtında sizə məlumat verəcəyəm. 
General  SƏMƏD  BƏY  MEHMANDAROV». 
 
*** 
Ġkinci  Azərbaycan  piyada  diviziyasının  
48 №-li əmrindən, 30 aprel 1920-ci il, 
Bakı  Ģəhəri. 
«Əmrin surətini təqdim edirəm... 28 aprel № 238. 
Həmin tarixdən mən öz vəzifəmi sovet hakimiyyəti tərəfindən təyin 
olunmuş hərb və dəniz komissarı Çingiz İldırıma təhvil verdim. 
Xudahafizləşərkən, mən bütün hörmətli həmkarlarıma onların şərəfli və 
cəsur xidmətçiləri üçün bir daha öz səmimi minnətdarlığımı bildirirəm. 
Heç şübhə etmirəm ki, onlar yeni hakimiyyət dövründə də... Azərbaycanın 
səadəti naminə namusla, şərəflə xidmət edəcəklər. 
Əlvida, bütün varlığımla səmimi qəlbdən sevdiyim, həm işdə, həm də ailə 
səadətində böyükdən tutmuş kiçik rütbəli əsgərə kimi bütün hamınıza əmin-
amanlıq, nailiyyətlər və xoşbəxtlik arzulayıram. 
AMĠN ALLAH. 
Əsli təsdiq olunmuĢdur. Hərb naziri, 
artilleriya generalı  Səməd bəy  Mehmandarov». 
 
*** 
1926-cı ildə Səməd bəy Mehmandarov məktəbin (Qırmızı komandirlər və 
RKKA kom. təşkilatının birləşmiş Azərbaycan məktəbində) növbəti buraxılışa 
xeyir-dua verərək bu sözlərlə müraciət etdi: 
«Yoldaşlar. Bu gün biz yeni qırmızı komandirlər kimi sizi salamlayırıq. Siz 
daha sərbəst bir yola çıxmısınız, amma... sizi çox da asan olmayan məsul işlər 
                                                          
1 Dördüncü Quba piyada alayının komandiri  — müəl. 
 
118 
 
gözləyir. Bu işlərin ağılla, bacarıqla yerinə yetirilməsi tabeliyinizdə olan adamların 
hərbi hazırlığından asılı olacaq». 
İki il sonra səhhətinə görə istefaya çıxan general Səməd bəy Mehmandarova 
dövlət yüz manat pensiya kəsmişdi. 1931-ci ilin fevral ayında Bakıda vəfat edən S. 
Mehmandarov keçmiş Çəmbərəkənd qəbristanlığında (indiki Şəhidlər xiyabanında) 
dəfn olunmuşdur. Sonralar — 1939-cu ildə bolşevik S. M. Kirova heykəl 
qoyulanda həmin qəbristanlıq dağıdılmışdır. O illərdə generalın ailəsi sürgündə idi. 
Qəbri başqa yerə köçürülmədiyindən yerlə yeksan edilmişdir. 
 
ALĠM-GENERAL 
General Əliağa Şıxlinski ilə yaxından tanış olanlar, onun maraqlı 
söhbətlərinə qulaq asanlar bilirlər ki, bu təvazökar və səmimi insan nə qədər ağıllı 
və ibrətli bir şəxs idi. 
Heydər HÜSEYNOV,  
filosof-alim. 
Fitri istedada malik olan tam artilleriya generalı Əliağa Şıxlinski bütün 
varlığı ilə sevdiyi Azərbaycan xalqına ömrünün sonunadək sədaqətlə xidmət 
etmişdir. Hərbi fəaliyyətində araşdırmalar apardıqda onun bir çox sahələrdə ilkin 
şəxs olduğunun şahidi oluruq. Yalnız general kimi vəzifəsini bitmiş hesab etməyən 
bu məşhur sərkərdə həm də hərb elminin görkəmli alimi idi. Hələ əsrin 
əvvəllərində hərbi mütəxəssislər tərəfindən yüksək qiymətləndirilən «Şıxlinski 
üçbucağı»ndan təkcə Rusiyada deyil, Fransa, Avstriya, Norveç, İsveçrə və başqa 
ölkələrin artilleriya məktəblərində də dərslik kimi istifadə olunmuşdur. 
Əliağa Şıxlinski «Üçbucağı»nda artilleriya tarixində ilk dəfə topların gözlə 
görünməyən hədəfə atəş açmaq texnikasını işləyib hazırlamış və topların 
təkmilləşdirilməsi işinə bir sıra dəyərli yeniliklər gətirmişdir. Hərb elminin 
mütəxəssisləri bu gün də etiraf edirlər ki, general Şıxlinski qeyri-adi fəaliyyəti ilə 
fərqlənmiş nadir hərbi mütəxəssislərdəndir. O, yeganə azərbaycanlıdır ki, ilk dəfə 
Fransanın generallara məxsus fəxri «Legion ordeni» və zabitlərə verilən «Legion 
xaçı» ilə təltif edilmişdir. Əliağa Şıxlinski generallar arasında ən yaxşı hərb alimi, 
alimlər arasında ən məşhur artilleriya generalı idi. 
Arxiv sənədlərindən məlum olur ki, general Əliağa Şıxlinski 1939-cu ildən 
sonra alim Heydər Hüseynovla müntəzəm elmi yaradıcılıq əlaqəsi saxlamışdır. 
Respublika Mərkəzi Dövlət Ədəbiyyat və İncəsənət arxivindən aşkar etdiyimiz 
1940-cı il 15 iyul tarixli məktub da general tərəfindən alimə ünvanlanmışdır. İri 
ölçülü kağızlarda yazılmış iyirmi səhifəlik məktub-müraciətində general Əliağa 
Şıxlinski alimə 852 sözün izahını və düzəlişlərini yazıb göndərmişdir. Məktubdan 
məlum olur ki, general bu ağır zəhməti 1939-cu ildə Heydər Hüseynovun 
redaktorluğu ilə nəşr olunmuş «Rusca—Azərbaycanca lüğət»i mütaliə etdikdən 
sonra çəkmişdir. General «Qeydlər»inin müqəddiməsində yazır: «Redaksiyanın 
119 
 
çağırışına əməl edərək, lüğətdə mənim rast gəldiyim səhvlər haqqında bəzi 
mülahizələrimi təqdim edirəm. 
Ümumiyyətlə Lüğət çox gözəldir. Hər bir sözü ayrılıqda deyil, bütün 
cümlənin ümumi mənasını tərcümə etmək üçün, tərcüməçilərə kömək edəcək, 
frazeologiya xüsusilə yaxşıdır». 
Ümumi müddəalarında isə Əliağa Şıxlinski belə qərara gəlir ki, lüğətin əsas 
çatışmayan cəhəti onun qısa olmasıdır. 
«Lüğətdə çox yerdə əsas sözlər buraxılmış, ancaq onların törəmə sözləri 
verilmişdir. 
Bizim dilimizi ona yad olan söz   düzəltmələrindən təmizləmək lazımdır. 
Əgər başqa dillərə məxsus   sözlərdən istifadə etmək ehtiyacı varsa, onda törəmə     
sözlər bizim dilimizin qanunlarına uyğun olmalıdır.      Bu, hər şeydən əvvəl, 
isimlərdən sifət əmələ gəlmə     hallarına    aiddir. Məsələn: avtomat yazmaq olar 
və yazmaq da lazımdır. Ancaq avtomatik — olmaz, artıqdır. Hərb sözü dilimizə   
çoxdan qəbul edilmişdir, onu saxlamaq, hərbi   sözünü   isə   atmaq lazımdır. 
Azərbaycan xalq dilinin zəngin     xəzinəsindən rus və Avropa sözlərinin qarışığı 
kimi işlətmək də məqsədəuyğundur. Məsələn;    axıntı  (cərəyan),      saxlanc  
(ehtiyat), dövrçağ dönümü   (dövr), düzgü  (quruluş), bilgi  (nəzəriyyə) və s». 
Təvazökar general məktubunun sonunda yazır: «Əgər siz təqdim olunmuş 
materialın heç olmasa kiçik bir hissəsindən istifadə edə bilərsinizsə, onda mən     
özümü çox xoşbəxt sanaram. Sevinərəm ki, mən də öz balımın   kiçik bir damlasını 
sizin gözəl arı pətəyinizə əlavə etmişəm».  
General Əliağa Şıxlinskinin bu iradlarını    məmnuniyyətlə qəbul edən alim 
Heydər Hüseynov cavab məktubunda yazır ki, lüğətin gələcək nəşrində sizin elmi 
zəhmətinizdən mütləq istifadə olunacaq. Alim bunun üçün generala sətir haqqı da  
göndərmişdi. 
Akademik Əlheydər Orucov «Əliağa Şıxlinskinin bir əlyazması haqqında» 
adlı məqaləsində haqlı olaraq belə qənaətə gəlir ki, generalın alim Heydər 
Hüseynova göndərdiyi «Qeydlər»i lüğətçilik, xüsusən də termin yaradıcılığı 
baxımından çox faydalıdır. İndiyə qədər hərbi mütəxəssis kimi tanınan Əliağa 
Şıxlinskinin dil, lüğətçilik, terminologiya məsələlərilə maraqlanması faktının özü 
səciyyəvi haldır. (Bax: «Terminologiya məsələləri» kitabı, Bakı, 1987-ci il, səh. 
12). 
General Əliağa Şıxlinski lüğətçiliklə 1940-cı ildənmi məşğul olmağa 
başlamışdır? Xeyr.    Onun şəxsi arxivində mühafizə olunan  «Zabitin 
dəftəri»ndəki qeydlərindən məlum olur ki, o, hələ gənc zabit ikən hərb   elmi ilə, 
dilçilik və hərbi lüğətlə, terminologiya ilə maraqlanmış və bu sahədə gərgin 
axtarışlar aparmışdır. Uzun illər — 1879-cu ildən 1917-ci ilədək həyatının çox    
hissəsini Azərbaycandan uzaqlarda, yüksək hərbi dairələrdə, özgə məmləkətdə və 
başqa dil mühitində yaşamasına baxmayaraq general milli varlığını qoruyub 
saxlaya bilmişdir. Orada Azərbaycan dilində mətbuatın və nəşriyyatın olmaması 
120 
 
üzündən «Rusca—Türkcə qısa hərbi lüğəti»ni 1926-cı ildə Bakıda üç əlifba—rus, 
ərəb və latın əlifbası    ilə nəşr etdirə bilmişdir. Bununla da ilk dəfə Azərbaycanda 
hərbi lüğətin yaradıcısı olmuşdur. Məhz bu əvəzsiz xidmətinə görə general Əliağa  
Şıxlinski SSRİ Hərbi İnqilab Şurasının 1928-ci il 23 fevral tarixli qərarı ilə Fəxri 
Fərmanla təltif  olunmuşdur. Şıxlinskinin lüğəti hərbi nizamnamələrin, hərbi elmi 
ədəbiyyatın Azərbaycan dilinə tərcümə olunmasında böyük əhəmiyyət kəsb 
etmişdir. Eyni zamanda hərbi məktəblərdə, yenicə yaranmış orduda xidmət edən 
azərbaycanlı əsgər və zabitlər bu lüğətdən qiymətli vəsait kimi istifadə etmişlər. 
Həmin kitabın elmi terminoloji əhəmiyyətini maraqlı faktlarla araşdıran 
filologiya elmləri namizədi A. Hacıyeva yazır: 
«Əliağa Şıxlinskinin lüğəti geniş dil materialının dərin təhlilinin nəticəsi idi. 
Azərbaycan dilinin lüğət tərkibini geniş əhatə etməsi, xalq dilinə məxsus 
söz və ifadələrdən yerli-yerində, səmərəli istifadə olunması, bir çox unudulmuş və 
az işlənən sözlərə yenidən termin kimi həyat vəsiqəsi verilməsi baxımından Ə. 
Şıxlinskinin lüğəti o dövrdə nəşr edilən lüğətlərin hamısından fərqlənir. 
...Azərbaycan dilində hərbi terminologiyanın olmaması bu işdə böyük çətinlik   
törədirdi. Əliağa Şıxlinskinin lüğətinin    nəşri ilə həmin çətinlik, demək olar ki, 
aradan qaldırıldı». 
General Şıxlinskinin lüğətinin misilsiz elmi əhəmiyyətindən danışan 
görkəmli filosof-alim Heydər Hüseynov yazır: 
«...Kitabın əvvəlində general Əliağa Şıxlinski lüğət tərtib edərkən yeddi 
əsas qəbul etdiyini göstərir: 1) Yad sözlərin yerinə bacardıqca, türk-Azərbaycan 
sözləri qoyulubdur. 2) El arasında işlənən türkləşmiş ərəb və fars sözləri 
buraxılmayıbdır: bu dürlü sözlər, onlar elə bir mənalı türk sözlərinin yanında 
dırnaqlar arasında yazılıbdır; məsələn: çağ (vaxt, zaman). 3) Türkcəyə qarışmış 
bəzi ərəb sözləri türcə deyilişinə uyğun yazılıbdır. Məsələn: qala (qəl'ə yerinə), 
sahat (saət yerinə). 4) Kökləri ərəbcədən olan sözlərin deyilişləri türcəyə 
uyğunlaşdırılıbdır; məsələn; vəq'tlər, təbiblər, vəzifəli (evqat, ətibba, müəzzəf 
yerinə) və sairə...». 
Azərbaycan Respublikası Elmlər Akademiyasının müxbir üzvü Əlheydər 
Orucovun «Ə. Şıxlinskinin bir əlyazması haqqında» məqaləsindən: 
«Yaşının ötməsinə, səhhətinin pozulmasına baxmayaraq general Əliağa 
Şıxlinski həyatının son günlərinə qədər dilimizin vəziyyəti, terminologiya, 
orfoqrafiya, lüğətçilik məsələləri ilə maraqlanırdı. Onu tez-tez Lüğətlər 
İnstitutunda, həmin institutun direktoru Heydər Hüseynovun yanında görmək 
olardı. Heydər Hüseynov Əliağa Şıxlinskiyə dərin hörmət və həssas münasibət 
bəslərdi. İnstitutun hazırladığı lüğətlərlə onu tanış edər və bu barədə fikrini bilmək 
istərdi. Onun 1940-cı ildə akademik Heydər Hüseynova 49 səhifədən ibarət 
göndərdiyi «Qeydlər»dən göründüyü kimi, ana dili ilə bərabər, klassik 
ədəbiyyatımızı, xüsusən folklorumuzu çox gözəl bilirmiş. Əliağa Şıxlinski indi 
ədəbi dildə işlənməyən, buna görə də müasir lüğətlərə düşməmiş, amma bəzi 
121 
 
dialekt və şivələrimizdə işlənməkdə davam edən sözləri yada salmaqla onların 
yazılı dilə (lüğətlərə) keçirilməsini məqsədəuyğun hesab edir. Bu baxımdan onun 
özünün yeni söz və formalar yaratmaq təşəbbüsü təqdirəlayiqdir. Bu günkü 
şəraitdə daha böyük əhəmiyyət qazanmış bu məsələ, görünür, hələ o zaman Əliağa 
Şıxlinskini düşündürmüş və fürsətdən istifadə edərək, yazdığı «Qeydlər» vasitəsilə 
fikrini lüğətçilərin nəzərinə çatdırmışdır». 
O vaxtdan illər keçdi. General Əliağa Şıxlinskinin ilk vəsait olan hərbi 
lüğəti bir daha işıq     üzü görmədi. 
Totalitar Sovet rejimi azərbaycanlı generalın elmindən bəhrələnməyi öz 
millətinə yasaq elədi. Az tirajla nəşr olunmuş bu kitabın nadir nüsxələri qalıb. Bu 
gün zaman, dövr dəyişib. Yeni yaranan ordumuz üçün həmin lüğətin əhəmiyyəti 
şübhəsiz ki, əvəzsiz olardı. 
 
Milli ordu quruculuğunda 
Əlli ildən çox nizami orduda qüsursuz xidmət edən Əliağa Şıxlinski həmişə 
birincilər sırasında  olmuşdur. O, dörd müharibənin şahidi, üçünün iştirakçısı olub: 
1904—05-ci illərdə Port-Artur, 1914-cü il  Cahan Müharibəsində, 1918-ci illərdə 
isə    torpaqlarımızın bütövlüyü uğrunda daşnak Ermənistanına  qarşı döyüşüb. 
Böyük Vətən müharibəsinin şahidi olan qoca general yenə də fəaliyyətini 
dayandırmamışdı. O, «Xatirələrim» kimi qiymətli hərbi memuarını diktə edib    
yazdırmışdır. Bu, Azərbaycan hərb tarixində ilk və yeganə hərbi memuardır. 
İnqilabdan əvvəl və inqilabdan sonrakı  dövrlərlə məşğul olan hərb elminin elə bir 
alimi yoxdur ki, həmin kitabdan qidalanmasın, bir qiymətli  mənbə  kimi ondan 
istifadə etməsin. 
Görkəmli sərkərdə Əliağa Şıxlinskinin xalqımız üçün ən böyük 
xidmətlərindən biri də 1917-ci ilin noyabrında olmuşdur. Həmin ayın on beşində 
Qafqaza qayıdan Şıxlinski ilk dəfə Tiflisdə azərbaycanlılardan ibarət milli korpus 
yaratmışdı. Bununla da o, Milli Azərbaycan Ordusunun təməl daşını qoymuşdu. 
Bu barədə general «Xatirələrim» hərbi memuarında daha dəqiq    məlumat verir: 
«Tiflisə qayıtdıqda, müvəqqəti olaraq mənə korpus komandanlığı həvalə 
olunduğu barədə əmri oxudum. Öz xalqımın, baş verə biləcək xarici təzyiqlərdən 
və daxili qarışıqlıqlardan özünü qorumasına xidmət etmək arzusu ilə korpus təşkil 
etməyə qət edib, Tiflisdə öz  qərargahımı düzəltməyə başladım...
1
 
Dekabrın otuz birində mən öz qərargahımın ilk heyətilə Gəncəyə getdim ki, 
orada hissələrin təşkil edilməsilə məşğul olum. Korpus hissələrinin təşkilində    
böyük əngəllərə rast gəlirdik». 
«Açıq söz» qəzeti 1918-ci il 7 yanvar tarixli nömrəsində nizami müsəlman 
əsgəri qüvvələrinin yaranması haqqında belə bir xəbər yaymışdı: 
                                                          
1 Qərargah Tiflisdəki ―London‖ mehmanxanasının birinci mərtəbəsində yerləşirdi – müəl. 
122 
 
«Yanvarın üçündə Mərkəzi Müsəlman Zaqafqaziya komitəsinin üzvü, 
Mərkəzi Komitə sədri Fətəli xan Xoyski müsəlman əsgəri dəstələri təşkilatı 
haqqında məruzədə bulunmuşdur. Məruzədən anlaşıldığına görə 1917-ci il 
dekabrın on birində Zaqafqaziya  Komissarlığı Zaqafqaziya müsəlmanlarından 
nizami ordu təşkil etməsi qətnaməsini çıxarmışdır. Nizami ordu üçün  lazımi qədər 
könüllü cəm edilməsi işi Qafqasiya Mərkəzi-Müsəlman Komitəsinə həvalə 
edilmişdir. Nizami ordu təşkil edildikdən sonra müsəlmanlardan alınan əsgəri 
verginin ləğv edilməsi haqqında Zaqafqaziya komissarlığı tərəfindən dekret 
veriləcəkdir. Zaqafqaziya  Komissarlığının bu qətnaməsinə bianən dekabrın on 
doqquzunda beşinci və yeddinci Qafqasiya nişançı firqələrindən ibarət olan altıncı 
ordu korpusunun Müsəlman nizami ordusuna əvəz edilməsi həqqində  Qafqasiya 
cəbhəsi qoşunlarının  baş komandanı tərəfindən Əmrnamə verilmişdir. Həmin 
əsgər dəstələrinin milliləşdirmək işlərinin nəzarəti    general Əliağa Şıxlinskiyə 
həvalə edilmişdir. 
General Şıxlinski öz vəzifəsinin ifasına    başlamışdır». 
1918-ci ilin oktyabrında general Əliağa Şıxlinski Gəncədə yeni yaratdığı 
Əlahiddə Azərbaycan Korpusunun əsgərləri qarşısında çıxış edərək demişdir: 
«Azərbaycanlılar birdəfəlik bilməlidirlər ki, doğma ordu əsla tənbəlxana deyil və 
onun mövcudluğu hər hansı bir azərbaycanlının maddi rifahını daha da 
yaxşılaşdırmaq üçün yaranmayıb. Ordu xalqın istinadgahıdır — bura xalqın 
ləyaqətli oğulları gəlməlidir». 
General Əliağa Şıxlinski bu vətənpərvər çıxışını Gəncədə praporşiklər 
məktəbinin birinci buraxılışı münasibətilə söyləmişdir. Bu şənlikdə Qafqaz İslam 
Ordusunun baş komandanı Nuru Paşa, atası Hacı Əhməd, xalq təhsili naziri Nəsib 
bəy Usubbəyov, daxili işlər nazirinin vəkili Mehdi bəy Hacınski, sosial-təminat 
naziri Musa bəy Rəfibəyov, Gəncə qubernatoru, general İbrahim ağa Vəkilov və 
başqa dövlət xadimləri iştirak edirlər. 
Elçin adlı müəllif 1918-ci il noyabrın 7 və 8-də «Azərbaycan» qəzetində 
(rus dilində) yazır ki, ertəsi gün Bakıdan gəlmiş qonaqlar və demək olar ki, bütün 
şəhər əhalisi hərbi meydana yollandılar. Meydanda təlim üçün əvvəlcədən 
səngərlər, yarğanlar və cürbəcür maneələr hazırlanmışdı. Hamı özünün milli 
bayramına, Türk-Azərbaycan zabitlərinin ilk buraxılışına tamaşa etməyə gəlmişdi. 
Ətrafda bayram əhval-ruhiyyəsi var idi. 
Əlahiddə Azərbaycan korpusunun komandanı general Əliağa Şıxlinski 
ətrafdakılarla birgə səflə düzülmüş yungerlərə yaxınlaşıb onları salamlamışdı. 
General Əliağa Paşanın mehriban «salamına» birdən-birə səkkiz yüz gəncin 
ağzından gurultulu «salam» cavabı çıxdı. Sonra proqram üzrə təlim sınaqları 
keçirilməsinə başlandı. 
1918—20-ci illərdə Azərbaycan silahlı Qüvvələrinin təşkilində Əliağa 
Şıxlinskinin müstəsna rolu olmuşdur. Doğma xalqının nizami ordusunu yaratmaq 
istəyən general uzun illik hərbi təcrübəsindən gecə-gündüz istifadə edirdi. 
123 
 
Respublika Yeni Tarix Mərkəzi Dövlət arxivində «tamamilə məxfidir» qrifi ilə 
saxlanan qiymətli bir sənəd bunu bir daha təsdiq edir. Milli Azərbaycan 
korpusunun komandiri general Əliağa Şıxlinski 1918-ci il dekabrın 13-də 
Gəncədən göndərdiyi «Məlumat»ında yeni Azərbaycan ordusunun layihəsini 
hazırlamışdı. 
General yazır ki, Azərbaycanın müstəqil respublika elan edilməsi mənə may 
ayının 27-də qəzetlərdən aydın oldu. 
Mən mayın 28-də yeni dövlətin hərb nazirliyinin layihəsini artıq 
hazırlamışdım; layihənin arxasında izahedici qeyd olan müfəssəl sxem əlavə 
edilmişdir. 
Vəziyyətlə əlaqədar Əliağa Şıxlinski layihəsində təklif edir ki, vaxtilə türk 
zabitlərinin köməyi ilə yaradılmış hərbi korpus ləğv edilsin. Müharibə şəraitində 
bu, azlıq təşkil edir. Əvəzində diviziyalar təşkil edilsin. Onlar da hərb nazirinə və 
onun köməkçisinə tabe olunsun. 
Gözəl təlim və tərbiyə almış, Mancuriyada müvəffəqiyyətlə döyüşən, 
yüksək döyüş qabiliyyətli Yapon ordusunun korpus təşkilatı haqqında təsəvvürü 
belə yox idi. 
Şıxlinski layihədə incə bir mətləbə də toxunmuşdu. May ayında ilk müstəqil 
Azərbaycan hökuməti yarananda hərb naziri doktor Xosrov bəy Sultanov təyin 
edilmişdi. O da mülki şəxs idi. 
Xosrov bəy türk zabitlərinin köməyi ilə ordunun təşkilində bəzi 
təxirəsalınmaz işlər görsə də, bu, ölkədəki ağır vəziyyəti yüngülləşdirmədi. 
Azərbaycanın həm daxilindəki, həm də qonşuluğundakı amansız düşmənə qarşı 
güclü ordu yaratmaq vacib idi. Təhlükə o qədər artmışdı ki, ölkənin qərb 
rayonlarında hərbi vəziyyət elan olunmuşdu. Belə şəraitdə mülki şəxsin hərb naziri 
olmasını peşəkar hərbçi olan Əliağa Şıxlinski məsləhət bilmirdi. Ona görə də haqlı 
olaraq yazırdı ki, hərb naziri — əgər o mülki şəxsdirsə — onda o özünün yanında 
səlahiyyətli şəxslərin çox kiçik sayından ibarət hərbi şura yaratmaq və qoşunların 
təlim və tərbiyəsinə bilavasitə nəzarət etmək üçün özünə köməkçi təyin etməlidir. 
Mətndən o da məlum olur ki, general Əliağa Şıxlinski layihəni artıq ikinci, 
bəlkə də üçüncü dəfə hökumətin ünvanına göndərmişdir. 
«Hökumət Gəncə şəhərinə köçən kimi (iyun ayının əvvəlində) mənim 
layihəm hərb nazirliyi müəssisələrinin müfəssəl sxemi şəklində Nazirlər Sovetinin 
Sədrinə təqdim edilmişdir. 
Ehtimal edilirdi ki, hökumətə tam məlumatı, yəqin ki, Nazirlər Sovetinin 
müvafiq iclasına dəvət ediləcək korpus komandiri şəxsən özü təqdim edəcək. 
Lakin mən heç bir yerə dəvət edilməmişəm və layihə haqqında heç bir 
xəbərdarlıq almamışam. Güman edirəm ki, layihə heç müzakirə edilməmişdir. 
Çünki Bakı quberniyasının bolşeviklərdən təmizlənməsi və bunun üçün lazım olan 
xarici kömək ilə əlaqədar olaraq yaranmış xüsusi şəraitə görə hökumət hərb naziri 
təyin etməkdən imtina etmişdir». 
124 
 
Nəhayət, hökumətin əmrilə 1918-ci il dekabrın 25-də tam artilleriya 
generalı Səməd bəy Mehmandarov hərb naziri oldu və həmin gün yanıqlı bəyanatla 
xalqa müraciət etdi. Dekabrın 29-da isə general-leytenant Əliağa Şıxlinski hərb 
nazirinin müavini təyin edildi. 
 
ULU VƏSĠYYƏTĠ FAYDASIZ OLMAZ 
General Əliağa Şıxlinskiyə tale övlad qismət eləməmişdi. O, sevimli həyat 
yoldaşı Nigar xanımın ölümündən sonrakı həyatını tamamilə artıq hesab edirdi. Bu 
doğrudanmı belədir, yoxsa şair təbli məşhur sərkərdəmiz ötəri hissəmi  qapılmışdı? 
1931-ci ildə vəfat edən Nigar xanımdan sonra general on üç il yaşamışdır. 
Bu on üç ildə tənha yaşayan Əliağa Şıxlinski həyatının bir anını belə Nigarsız 
təsəvvür etməmişdir. O, hər cümə axşamı sevimli həyat yoldaşının qəbrini ziyarət 
etmiş, vəfatının ildönümündə ehsan vermişdir. 
Görüşdüyüm Şıxlinskilər nəslinin çoxsaylı  nümayəndələri mənə dönə-dönə 
demişdilər ki, generalın ən çox sevdiyi insan yalnız və yalnız həyat yoldaşı Nigar 
xanım olmuşdur. Əliağa Şıxlinski məşhur «Xatirələrim» əsərində, şerlərində və 
məqalələrində bu barədə söhbət açıb. Biz bu məhəbbətin ülviliyindən oxuculara az-
çox çatdırmışıq... 
1983-cü ildə Azərbaycan Dövlət Tarix Muzeyinin arxivindəki «Şıxlinski 
fondu»nda araşdırmalar apararkən ağzıbağlı bir məktuba rast gəldim. Mavi rəngli 
zərfin üstündə rus dilində belə yazılmışdı: «Vəsiyyət. Mən öləndən sonra açmalı!». 
Məktub əlimdə, bir müddət kövrək hisslərin ağır təsirindən quruyub qaldım. 
Gözlərimdə yaş dumanı, beynimdəsə qarma-qarışıq sözlər fırlanırdı: «Açım, 
açmayım. Bu müqəddəs kişinin ruhu məni lənətləməz ki...». Məktubu o biri üzünə 
çevirib yapışdırılmış tərəfinə dönə-dönə baxıram. Məktub bağlıdır. 1943-cü il 
avqustun 18-də Bakıda vəfat edən generalın ölümündən isə düz 40 il keçir. Kədərlə 
köks ötürüb çölə boylanıram. Fevral ayının soyuğu sanki uğultu ilə içəri dolub 
varlığımı titrədir. Həyat və fəaliyyətini az-çox öyrəndiyim general Əliağa Şıxlinski 
bilirəm ki, çox maraqlı bir insan olub. Güclü müşahidəsi, əla mütaliəsi və geniş 
dünyagörüşü olan bu adam heç vaxt ötəri və ya başdansovdu iş görməzmiş. Onun 
şəxsi əlyazmalarını araşdıranda görürsən ki, xırdaca bir qeydi də böyük bir məna 
kəsb edir. Mənim yəqinimdir ki, generalın hələ oxumadığım vəsiyyətnaməsində də 
müdrik sətirlərə rast gələcəm. 
Bu anda ağlıma qəribə bir fikir də gəldi. Əgər arxiv işçiləri icazə versəydi 
bu ağzıbağlı məktubu götürüb generalın yaxın qohumlarından birinin yanına gedər 
və onunla birgə açıb oxuyardım. Məlumdur ki, vəsiyyət hər şeydən əvvəl yaxın 
qohum üçün yazılır. Mən də istəyərdim ki, bu məktubu generalın doğması ilə birgə 
oxuyum. Amma bu mümkün deyil. İndi bu məktub adi kağız parçası deyil. 
Möhürlənib, qeydə alınıb və tarixi bir sənəd olub. Bəs bu tarixi sənəd nə üçün 
indiyədək heç kəsi maraqlandırmayıb. Bəlkə tədqiqatçıların rastına çıxmayıb. Elə 
isə onda mənim uğurumdur qarşıma çıxıb, açsam heç bir günah sahibi olmaram. 
125 
 
Ehtiyatla qələmimin iti ucunu ağzıbağlı məktuba yaxınlaşdırıram. Qırx il 
qurumuş yapışqan asanca qopur. İçərisindən adi dəftər kağızında yazılmış dörd 
vərəq çıxır.   Birincinin     sərlövhəsi:      «Ailə vəsiyyətnaməsi»; 30 oktyabr 1933-
cü ildə yazılıb. İkincisi — «Əziz Bahadır və Varya!» (Həmin tarixdə yazılıb). 
Üçüncüsü sərlövhəsizdir, yalnız: «3 yanvar 1938-ci il» tarixi qoyulub. 
Dördüncüsü: «Son rica (xahiş)», 13 mart 1942-ci ildə yazılıb. General Əliağa 
Şıxlinskinin «Vəsiyyətnamə»sinin dördünün də üzünü köçürüb evə qayıdıram. Yol 
boyu ikinci vəsiyyətnamədəki bir cümləni ürək ağrısı ilə öz-özümə təkrar edə-edə 
gəlirəm. 
«Əgər tale mənim bu sevincsiz həyatımı uzun müddət davam etdirərsə, 
onda mənim «əmlakım» mənim dəfn olunma və ən sadə qəbr daşı qoyulma 
xərclərinə belə bəs etməz, bu halda mənim vəsiyyətim gülünc hal almış olar». 
Oxucum, general Şıxlinskinin vəsiyyətnamələrindəki kədər təkcə bu 
cümlədə deyil. Onların dördü də tənha yaşayan insanın kədər və həsrətilə doludur. 
Burda onun sevimli Nigarına ülvi məhəbbətinin də şahidi olacaqsan. 
Mən on bir il əvvəl ulu generalımızın kədərinə şərik oldum. 
Vəsiyyətnamələri sizə təqdim etməkdə bircə məqsədim var: xalqımız üçün əvəzsiz 
xidmətlər göstərmiş general Əliağa Şıxlinskinin nikbinliyinə, qayğılarına siz də 
şərik olun. Ulu vəsiyyəti faydasız olmaz. 
*** 
Ailə vəsiyyətnaməsi 
Mənim ölümümdən sonra, əmlakımdan nə qalarsa; mebel, qab-qacaq, 
geyim şeyləri və başqa əşyalar, eləcə də qalmış nəqd pul məbləğini həyatımın 
kimsəsiz illərində mənə qayğı göstərmiş həkim Bahadır Qayıbova
1
 və onun arvadı 
Qayıbovaya
2
 vəsiyyət edirəm. 
Yazılanları öz şəxsi imzam ilə təsdiq edirəm. 
30 oktyabr 1933-cü  il, Bakı  
ƏLĠAĞA ġIXLĠNSKĠ 
Biz, mətnin altında imza atmış şəxslər, aqronom Nəsrulla Əlizadə və texnik 
Sadıq Əlizadə şahidik ki, Əliağa Şıxlinski 30 oktyabr 1933-cü ildə bizim 
iştirakımızla vəsiyyətnaməni tərtib edib, imzalayarkən tam sağlam əqlə və yaddaşa 
malik idi. 1. Nəsrulla Əlizadə, 2. Sadıq Əlizadə. 
 
Əziz Bahadır və Varya! 
                                                          
1 Bahadır bəy Mirzə Hüseyn Əfəndi oğlu Qayıbov (1878-1949). Əliağa Şıxlinskinin qaynıdır. Onlar 
həm də qonşu olmuşlar. 
2 Varvara Qayıbova doktor Bahadır bəyin arvadı —müəl. 
 
126 
 
Əgər tale mənim bu sevincsiz həyatımı uzun müddət davam etdirərsə, onda 
mənim «əmlakım» mənim dəfn olunma və ən sadə qəbr daşı qoyulma xərclərinə 
belə bəs etməz, bu halda mənim vəsiyyətnaməm gülünc hal almış olar. 
Lakin, ora əvəz olaraq, unudulmaz həyat yoldaşım Nigar xanımın 
vəfatından sonra, siz məni qayğı ilə hərtərəfli əhatə edərək, onsuz yaşadığım 
günləri mənim üçün mümkün və dözümlü etdiyinizə görə, mənim sizə qarşı olan 
minnətdarlığımın həddi-hüdudu yoxdur. 
Bu qəni minnətdarlığı mən özümlə qəbr evinə belə aparacağam. 
Sizin mənə qarşı mərhəmətinizə görə Allah    sizdən razı olsun. 
Sizi sevən 
Əliağa  ġıxlinski 
Bakı,  30/X-1933-cü il. 
 
*** 
3.01.1938-ci il 
Vəsiyyətnamə yazılarkən, mənim bəzi qiymətli şeylərim var idi ki, onlar 
bahadır və Varyanın mənə göstərdikləri qayğı və mənəvi köməklikdən əlavə, 
maddi yardımlarını qismən ödəyə bilərdi. 
Lakin mən gözlənildiyindən də artıq yaşadım, satmalı nə vardısa, satıb 
xərclədim və bununla da vəsiyyətnamə öz mənasını itirmiş oldu. 
Əgər evdə qalmış əşyaların dəyəri dəfn mərasiminə və sadə qəbr daşına 
kifayət edərsə, ona da Şükr. Heç bir ehsan və elan lazım deyil. 
Qohumlara telefon vasitəsilə, telefon yoxsa, məktubla xəbər vermək olar. 
Qəbir daşı yalnız onun üçündür ki, mənim adım unudulmaz həyat yoldaşım 
Nigar xanımın     adı ilə yanaşı yazılsın. 
ƏLĠAĞA  ġIXLĠNSKĠ 
 
Son rica (xahiĢ) 
1.Əgər mən yataqda qalası xəstə olsam, məni xəstəxanaya göndərin. 
2.Əgər xəstəxanada ölsəm, nəşimi evə yox, xəstəxanadan qəbristanlığa 
aparın. 
3.Qəzetdə elan verməyin. 
4.Dəfnetmə xərclərinin az olmasına çalışın. Yorğan-ağına bükülmüş cəsədi 
rənglənməmiş, üstünə ağ kilim salınmış tabuta qoyun. 
5.Heç bir ehsan verməyin, bunu etmək həmişə gərəksizdir, müasir 
çətinlikləri nəzərə alsaq isə qəbahətdir. 
6.Mənə əziz olan Nigar xanımın qəbri ilə yanaşı qəbri yastı tava daşı ilə 
örtüb, üstündə yazarsınız: Əliağa Şıxlinski — heç bir tarix lazım deyil. 
ƏLĠAĞA ġIXLĠNSKĠ.  
Bakı, 13.03.1942-ci il. 
Nə tabutun içinə, nə tabutun üstünə bir dənə də olsun gül qoyulmasın. 
127 
 
ƏLĠAĞA ġIXLĠNSKĠ. 
 
GENERAL FĠRĠDUN BƏY VƏZĠROV 
1985-ci ildə Tiflis arxivində general Firidun bəy Vəzirov haqqında saxlanan 
qısa məlumatlarla tanış oldum. Böyük bir sərkərdənin tərcümeyi-halını oxuculara 
belə—natamam şəkildə çatdırmaq istəmirdim və inana da bilmirdim ki, indiyədək 
generalın bir doğması qalmamış ola. Bakıya qayıdanda tarix muzeyinə gedib onun 
əməkdaşlarından kömək istədim. Nərmin xanım Tahirzadə dedi ki, general Firidun 
bəyin qızı Nigar xanım Bakıda yaşayır. 
Nigar xanım çox şeyləri xatırlaya bilmirdi. Yetmiş illik sərt rejimli vahimə 
onun yaddaşından çox əhvalatları silib aparmışdı. İllərin ağrı-acısı onu yumağa 
döndərmişdi. Nəvəsi Erazm köməyimə çatdı. Babası Firidun bəyin və nənəsi 
Zeynəb Səlim qızı Vəzirovanın iki fotoşəklini tapıb mənə hədiyyə elədi. 
—Erazm, — dedim, — arxiv sənədlərində nənən Zeynəbin adı Zinaida 
Səlimovna Kriçinskaya kimi yazılıb. Yəqin ki, bunun da bir səbəbi var? 
—Əlbəttə, var. Nənəm milliyətcə Litva tatarıdır. Sizin arxivdə rast 
gəldiyiniz onun qız ad-familidir. 1870-ci ildə babam yeddinci Belorus qusar 
alayında ştabs-rotmistr rütbəsində qulluq edəndə evləniblər. Evlənmə mərasimində 
babam onun ad-familini müsəlman ad-famili ilə rəsmiləşdirib. Nənəm də babamla 
birgə rus qoşunlarının tərkibində 1877—78-ci illərdə Bolqarıstanın Osmanlı 
imperiyasından azad edilməsi uğrunda döyüşlərdə iştirak edib. Bunu o illərdən 
yadigar qalan iri ölçülü bir fotoşəkil də təsdiq edir. Babam Firidun bəy Vəzirov əla 
döyüş xidmətlərinə görə bu müharibədə mayor rütbəsindən polkovnikə qədər 
yüksəlmiş və alay komandiri vəzifəsinə təyin olunmuşdur. 
Nəslən Tiflis zadəganlarından olan babam otuz səkkiz il imperiya 
ordusunda xidmət etdikdən sonra general-mayor rütbəsində istefaya çıxmışdır. 
1906-cı ildən Tiflisdəki doğma ata-baba mülkündə yaşamış və azərbaycanlıların 
nəfinə təşkil olunmuş xeyriyyə cəmiyyətlərində ictimai fəaliyyətini davam 
etdirmişdir. 
General Firidun bəy Cəlal oğlu Vəzirovun «hərbi xidmət kitabçasından 
sətirlər: 
1850-ci il aprelin 19-da Tiflisdə zadəgan ailəsində anadan olmuşdur. İlk 
təhsilini Tiflis klassik gimnaziyasında almışdır. 1868-ci ildə Yelizavetqraddakı 
süvari məktəbini əla qiymətlərlə bitirmişdir. Hərbi xidmətə unter-zabit rütbəsində 
yeddinci Belorus qusar alayında başlamışdır. Təltif olunduğu orden və medallar: 
ikinci və üçüncü dərəcəli ―Müqəddəs Anna‖, orduda iyirmi beş illik xidmətinə görə 
üçüncü və dördüncü dərəcəli ―Müqəddəs Vladimir‖, ikinci və üçüncü dərəcəli 
―Müqəddəs Stanislav‖ ordenləri ilə təltif olunmuşdur. 
General Firidun bəy Vəzirov həm də 1877—78-ci illərdəki müharibədə 
göstərdiyi sərkərdəlik qabiliyyətinə görə tunc medalla, bir də üçüncü Aleksandrın 
imperatorluq etməsinin ildönümü şərəfinə gümüş medalla mükafatlandırılmışdır. 
128 
 
1919-cu il mayın ilk günlərində Tiflisdə   yaşayan general-mayor Firidun 
bəy Vəzirovun ünvanına Bakıdan bir məktub gəldi. Məktub altmış doqquz yaşlı 
generalın əhvali-ruhiyyəsinə xoş təsir bağışladı. Məktubda deyilirdi:  
«Çox hörmətli Firidun bəy cənabları, Azərbaycan Demokratik 
Cumhuriyyətinin yaratdığı Milli Ordudan şübhəsiz ki, xəbərdarsınız. Xalqımızın 
sərkərdə oğlu kimi yəqin ki, bu şad xəbərə siz də sevindiniz. Yeni yaranan orduda 
xidmət etmək üçün sizin kimi bacarıqlı və təcrübəli sərkərdələrə çox böyük 
ehtiyacımız var. Onu da xatırladım ki, könüllülər hesabına ordumuzun sayı 
gündən-günə artır. Ağır şəraitdə də olsa, baş qərargah yaradılmasına nail olduq. 
Qərargahın nəzdində ümumi şöbə, növbətçi general şöbəsi, süvari şöbəsi, mətbuat 
və başqa şöbələr artıq  fəaliyyətdədir. Azərbaycan hökuməti ordu üçün dövlət 
büdcəsindən xeyli vəsait ayırmışdır. Hazırkı vaxtda hərbi ləvazimatla yanaşı, yeni 
zabit heyətinin   hazırlığında da çətinliklərimiz çoxdur. İnanırıq ki, Azərbaycanın 
müstəqillik qazandığı vaxtda gənc Azərbaycan Ordusunun sıralarında xidmət edən 
oğullarımız üçün siz hərbi təcrübənizi əsirgəməyəcəksiniz. Ona görə də çox xahiş 
edirəm, baş qərargahda birgə çalışmaq üçün dəvətimizi qəbul edəsiniz. 
Hörmətlə: BaĢ Qərargahın  rəisi general-mayor  
ƏBDÜLHƏMĠD   BƏY   QAYTABAġI». 
Bu səmimi məktubu alan general dərhal ailəsi ilə birgə Bakıya köçmüşdür. 
Azərbaycan Demokratik Respublikasının hərbi naziri Səməd bəy Mehmandarovun 
7 avqust 1919-cu il tarixli 351 nömrəli əmri ilə general-mayor Firidun bəy Vəzirov 
Bakı şəhərinin komendantı təyin olunmuşdur. 
Beş il sonra — 1925-ci il iyunun 30-da general-mayor Firidun bəy Vəzirov 
yetmiş beş yaşında vəfat etmişdir.
1
 
 
GENERAL TEYMUR BƏY NOVRUZOV 
Sən kimsən, ey igid? Suçun, günahın nədir ki, yetmiş altı il cəmi xalqından, 
millətindən gizlədiblər. Qorxudan adını, soyadını belə şəklinin arxasına yaza 
bilməyiblər. Dövlət Tarix Muzeyinin nadir fondunda saxlanan yeganə fotoşəklinin 
arxasında ancaq bunları oxudum: «Birinci dünya müharibəsi illərində dörd dəfə 
Müqəddəs Georgi ordeni ilə təltif olunan azərbaycanlı zabit». 
Şəklin arxasında adının yazılmadığına görə kimi günahlandıraq? Arxiv 
işçilərini, yoxsa totalitar rejimi? Bilmirəm. Bir aydan çoxdur ki, sənin bu balaca 
fotoşəklini yazı stolumun üstündən götürüb qovluğa qoymağa əlim gəlmir. 
İstəyirəm səni elim, obam tanısın, bəsdi bu qədər arxivlər küncündə qaldığın. Səni 
görüb tanıyan nəvə-nəticən fəxrlə desin ki, bu igid mənim babamdır. Axı, imperiya 
                                                          
1 General F. Vəzirov haqqında əldə etdiyimiz faktlar bunlar oldu. Şübhəsiz ki, gələcək tədqiqatlarımda 
bu məşhur sərkərdə ilə bağlı tapılan sənədlərlə onun bioqrafiyasını oxuculara müfəssəl çatdıracağam — 
müəl. 
 
129 
 
ordusunun ali ordeni hər yoldan ötənə, hər atına süvar olub döyüşə gedən əsgərə 
verilmirdi. Səni tanımaq üçün olsa-olsa əlimizdə bir əsas, fikrimizdə bir güman 
var. O da rəhmətlik general Əliağa Şıxlinskinin «Xatirələrim» kitabının 155-ci 
səhifəsindəki üç cümlədir. Birinci dünya müharibəsində qeyri-adi şücaət göstərən 
eloğlularımız haqqında fəxrlə söhbət açan şöhrətli generalımız Əliağa Şıxlinski 
yazır: 
«Georgi kavalerləri arasında Teymur bəy Novruzov adlı bir azərbaycanlı da 
vardı. Nijeqorod polkunun rotmistri olan Teymur bəy Novruzov müharibənin 
ikinci günü almanlarla ilk toqquşmada özünü göstərmişdir; bu zaman general-
leytenant Xan Naxçivanskinin (Hüseynxan Naxçıvanski — Ş. N.) komandanlığı 
altında olan bizim atlılarımız alman atlılarını darmadağın etmişdilər. Bu döyüşdə 
Teymur bəy Novruzov almanların piyadalaşmış atlılarına hücum edib iki ağır top 
qənimət almış, buna görə də Georgi xaçı ilə təltif edilmişdi». 
Hələ kimliyini dəqiq bilmədiyim, eloğlu. Uzaq illərin arxasından sənə, sənin 
ruhuna və sağ olub-olmadığını bilmədiyim nəvə-nəticənə müraciət edirəm. Sən öz 
gəlişinlə bizim Azərbaycan hərb tarixinə gec də olsa, yeni səhifə açmısan. Sən—
rotmistr Teymur bəy Novruzov birinci dünya müharibəsində döyüşən iki yüz 
əllidən çox azərbaycanlı zabit arasında bu yüksək ordenlə təltif olunan yeganə igid 
olmusan. Sənin eyni soyadında yetmiş il əvvəl Azərbaycan Demokratik 
Cümhuriyyətinin milli ordusunda bir general-mayorumuz da olub. Mən bu ad-
soyada Azərbaycan Respublikası Yeni Tarix Mərkəzi Dövlət Arxivinin nadir 
fondunda rast gəldim. 
Azərbaycan Demokratik Cümhuriyyətinin 1919-cu il iki avqust tarixli 
protokolundan bir çıxarışı oxuyanda qəlbim iftixarla döyündü: 
«Birinci süvari Tatar (Azərbaycan — Ş. N.) alayının polkovniki Teymur 
bəy Novruzova əla xidmətinə görə general-mayor rütbəsi verilsin». 
Qismətinə bax, bir arxivdə quruca və uca general adın, o birində isə bir 
parça fotoşəklin qalıb. 
Bir də on doqquzuncu ildə sənə zəbt vəkili
1
 Əli Şövkət əfəndinin qoşduğu 
şərqi gəlib çatıb bizlərə. 
Xoş gəldin ey şövkət məqam,  
Əsgər sənə eylər salam.  
Sən əsgərin göz nurusan,  
Minlər yaşa Teymur paşa!..  
Xoş gəldiniz zəhmət çəkib,  
Alayımızı ucaltdınız...  
Əsgərlərin vurudi budur,  
Minlər yaşa, Teymur paşa,  
                                                          
1 Məhkəmə   katibi. 
 
130 
 
Paşalığın mənbəini,  
Vurudi sizə var olsun.  
Əvəzində biz ölərik  
Minlər yaşa Teymur paşa... 
Bəzən sənin haqqında düşünəndə öz-özümə təsəlli verirəm. Deyirəm, 
Allaha min şükür ki, hələ quruca adın, bu bir parça şəklin də saxlanılıb. Axı, biz 
1920-ci il aprelin iyirmi səkkizindən dünənimizə kimi sənin və silahdaşlarının 
fotoşəklini gizlətmişik, cırıb atmışıq, adınızı çəkməyə, rütbənizi deməyə 
qorxmuşuq. Çünki başımızın üstündə iyirminci ilin daşnak-bolşevik terroru, bir də 
otuz yeddinin qara qılıncı olub. Sənə və sənin kimi doğma Azərbaycanımızı 
yadlardan qoruyan igidlərimizə qənim kəsilmişik. Bizi həmişə məcbur ediblər ki, 
özümüzə yox, Şimala baxaq. İstilaçı On birinci Ordunu azadlıq ordusu kimi yetmiş 
iki il mədh etmişik. Bizə deyiblər ki, tarix dərslərinizdə Kutuzovun, Suvorovun, 
Çapayevin haqqında olan hər sətri, hər cümləni əzbərliyin. 
Unudun Babəkinizi, Cavanşirinizi, general Səməd bəy Mehmandarovunuzu, 
Əliağa Şıxlinskinizi və onlarca başqalarını. 
Bilmirəm, sənə baba deyim, əmi deyim, yoxsa... Eloğlu, sən mənim üçün, 
mənim xalqım üçün hələlik yarıməfsanə, yarımhəqiqətsən. Əgər hər hansı bir isti 
ocaqlı azərbaycanlı ailəsindən sənin əl boyda fotoşəklin tapılsa, uzaq da olsa bir 
nəvə-nəticən harayıma səs verib, köməyimə çatsa onda tək mən yox, Azərbaycan 
hərb tarixi sevinəcək. İnanıram ki, səni tanıyan olacaq, sən yetmiş altı ildən sonra 
doğma xalqına qovuşacaqsan. Vaxtilə azadlıq uğrunda çarpışan ruhun nəvə-
nəticənə qovuşacaq, inanıram buna, inanıram, eloğlu. İnanıram ki, iri ala gözlərin, 
vüqarlı baxışın, azərbaycanlısayağı burulmuş eşmə bığın kimsənin diqqətindən 
yayınmayacaq. 
Əziz oxucu, ümid yeri üçün bir faktı da nəzərinə çatdırmaq istərdim. Uzun 
müddət YUNESKO Beynəlxalq təşkilatında işləmiş həmyerlimiz Ramiz 
Abutalıbovda Almaniyada yaşayan soydaşımız Hilal Münişin Ceyhun bəy 
Hacıbəyliyə yazdığı məktub saxlanılır. Məktubda Hilal Münişi Ceyhun bəyə yazır 
ki, azərbaycanlı general Teymur bəy Novruzov Berlindədir. O, iki min beş yüz 
nəfərdən ibarət süvari təşkil etməyə sizdən kömək istəyir. Azərbaycandan 
bolşevikləri qovmaq üçün qüvvə toplayır. General Teymur bəy Azərbaycanın xilası 
uğrunda inamla çalışır. O, 1877—78-ci illərdə rus-türk müharibəsinin qəhrəmanı,   
qvardiya polkovniki Kərim bəy Novruzovun qohumudur... 
 
BĠR NƏSLĠN GENERALLARI 
Tarixə «olub keçmiş şeylər», «çağırılmış bayatılar» kimi baxanlar idrak və 
zövqü məhdud insanlardır. 
Mənsub olduğu xalqın varlığı ilə fəxr etməyən, onun eşqini müqəddəs bir 
məşəl kimi öz qəlbində yandırmayan bir insan öz vətəndaşlıq haqqını dərk edə 
bilməz, ona vətənpərvər demək də gülünc olar. 
131 
 
Səməd VURĞUN 
Şuşaya getməkdə məqsədim görkəmli ədəbiyyatşünasımız Firidun bəy 
Köçərlinin dədə-baba yurdunu görmək idi. Bir xeyirxahın köməyi ilə evi tapıb, 
həyət-bacanı gəzdim. Unudulmuş Firidun bəyin nə yaxın, nə də uzaq bir qohumu 
ilə görüşüb söhbət edə bilmədim. Mülkün divarına çoxdan vurulmuş, rəngi solmuş 
xatirə lövhəsini ürək ağrısı ilə oxudum. Evi muzey görmək ümidim vardı. Amma 
sanatoriya anbarı kimi istifadə olunduğunu görəndə, yadıma olmuş bir əhvalat 
düşdü. Onu mənə Qazax seminariyasının məzunu, mərhum Hacıbala Hacıyev 
danışmışdı. 
Seminariya hələ Qoridə olarkən (1910-cu il) bir gün dərsdən evə gələn 
Firidun bəy arvadı Badsəbanı əli qoynunda fikirli görür. Firidun bəy təşvişlə 
soruşur: 
—Badsəba, nə olub, niyə qəmlisən? Şuşadan, ya da Qazaxdan bəd xəbər 
var, nədi? 
Badsəba xanım kədərlə: 
—Eh, ay Firidun, niyə də fikirli olmayım, bu qədər ömür sürdük, tanrı bizə 
bir övlad da vermədi ki, nişanəmiz qalsın. 
Firidun bəy əvvəlcə bərk tutulur, sonra özünə gəlib, arvadına təsəlli verir: 
—Fikir eləmə, Badsəba, bu seminariyada oxuyan uşaqların hamısı bizim 
övladlarımızdır. Bizi kim unutsa da onlar unutmazlar. Bu, mənim yəqinimdir. Vaxt 
gələr görərsən... 
İllər keçir. Firidun bəy Köçərli 1920-ci il mayın 22-dən 30-dək davam edən 
Gəncə qiyamı zamanı mənfur daşnaklar tərəfindən öldürülür. Badsəba xanım 1921-
ci ildə Bakı Pedaqoji Texnikumunda tərbiyəçi işləyir. Dörd il sonra bacarıqlı 
mütəxəssis kimi pedaqoji texnikum təşkil etmək üçün Zaqatalaya göndərilir. 1929-
cu ildə Quba Pedaqoji Texnikumunun müdir müavini olur. Bir ildən sonra onu 
Şəki Uşaq Evinin müdiri təyin edirlər. Həmin dövrdə yetimxana ciddi ehtiyac 
içində idi. O, kömək üçün hansı idarəyə müraciət edirdisə, yardım edən olmurdu. 
Firidun bəyin 1910-cu ildə dediyi sözləri xatırlayan Badsəba xanım Mərkəzi 
Komitədə Torpaq komissarı işləyən, keçmiş Qori seminariyasının məzunu Teymur 
Hüseynovun yanına gəlir. Yetimlərə kömək üçün ona müraciət edir. Teymur 
Hüseynov Badsəba xanımı doğma anası kimi çox səmimi qarşılayır. Maddi 
cəhətdən kömək edir, üstəlik də yetimxananın müasir mebellə təmin olunmasına 
sərəncam verir. 
Bu əhvalatdan sonra Badsəba xanım ölənə qədər (1954) deyərmiş ki, 
Firidun bəylə mən sonsuz olmamışam. Qori və Qazax seminariyasının hər bir 
məzunu bizim övladımızdır. 
İndi Firidun bəyin dədə-baba yurduna baxa-baxa fikirləşirəm ki, Teymur 
Hüseynov kimi xeyirxahlar «otuz yeddi»nin günahsız qurbanı olmasaydı, bəlkə də 
mülk bu günə düşməzdi. Demək, indi Teymur kimi övladlara ehtiyacımız var. 
Təəssüf ki, «otuz yeddi»nin qara küləkləri çox seminaristi öz burulğanında məhv 
132 
 
elədi. Hətta seminariyanın təşəkkülü və Azərbaycan maarifinin inkişafında böyük 
xidmətləri olan Sultan Məcid Qənizadə belə yetmiş iki yaşında ikən şəxsiyyətə 
pərəstiş dövrünün qurbanı oldu. 
Nə gizlədim, Şuşada Firidun bəy Köçərlinin dədə-baba mülkünü görəndə, 
fikirləşdim ki, övladsızlıq yaman bəladır. Əgər tanrı Firidun bəylə Babsəba xanıma 
övlad nişanəsi versəydi, bu gün yurdu anbar olmazdı... 
O vaxtdan səkkiz il keçib. Amma Şuşada Firidun bəyin dədə-baba 
mülkünün qapısındən asılmış qara daş boyda anbar qıfılı hələ də gözümün 
qabağından getmir. Bu da ömrünün qırx ildən çoxunu ədəbiyyatımıza, maarifimizə 
həsr etmiş Firidun bəy Əhmədağaoğlu Köçərli kimi müqtədir şəxsə ehtiramımız... 
*** 
Firidun bəyin dədə-baba mülkünün qonşuluğundakı ikimərtəbəli əzəmətli 
mülk də istər-istəməz diqqətimi cəlb elədi. Maraqlanıb belə gözəl imarətin kimə 
məxsus olduğunu soruşdum. Dedilər ki, şahzadə Bəhmən Mirzənin   olub. 
Mənim tərifləyə-tərifləyə, heyranlıqla mülkə baxdığımı görən «bələdçim»: 
—Əşşi, çox da tərifəlayiq deyil, — dedi. 
—Niyə? — deyə maraqla soruşdum. 
—Bəhmən Mirzə arvad düşkünü olub, çox arvad alıb, çoxlu da övladı olub, 
— deyə bələdçim deyindi. 
—Bəhmən Mirzənin ailə məsələsini bilmirəm. Amma Azərbaycan tarixində 
müəyyən xidmətləri var. Bir də o, neçə-neçə ziyalı oğul, qız yetişdirib, — dedim 
və ürəyimcə olmayan söhbəti yumşaldıb yekunlaşdırdım. 
Həmin gün gəzə-gəzə Şuşanın yuxarı hissəsinə gedib çıxdım. Nəhəng bir 
kilsəyə rast gəldim. Burda iyirmi beş-otuz usta, fəhlə canfəşanlıqla işləyirdi. 
Öyrəndim ki, Yerevandan gətirilmiş xüsusi ustalar bizim Daşkəsən mərməri ilə 
erməni kilsəsini yenidən bərpa edir, zərif naxışlar salırlar. Üzərində pozulmaqda 
olan yazılara qızılı rəng vururlar. 
O gecə mehmanxanadakı pambıq yorğan-döşəyim od olub məni yandırdı. 
İlan vuran yatdı, mən yatammadım... 
1983-cü ildə şahidi olduğum bu iki hadisənin günahkarları bu gün xəcalət 
çəkirmi görəsən? Nə isə... Belə sağalmaz yaralarımız, çəkilməsi mümkün olmayan 
dərdlərimiz çoxdur... Bir tərəfdən də Bəhmən Mirzənin kimliyi dərd olub ürəyimi 
yeyirdi. Fikirləşirdim ki, belə əzəmətli mülkün sahibi imkansız, kasıb adam ola 
bilməzdi... Sonralar arxivlərdə işləyəndə, inqilabdan əvvəlki ədəbiyyatları mütaliə 
edəndə, tez-tez Bəhmən Mirzənin adına rast gəlirdim. Hər yerdə də onun və 
oğullarının fəaliyyəti barədə xoş sözlər söylənilirdi. Bu vaxt qeyri-ixtiyari olaraq 
«bələdçi»mi xatırlayır və düşünürdüm ki, Bəhmən Mirzəyə yaxdığı «arvad 
düşkünü» ifadəsini o, hardan alıb? 
Sovet dövründə çıxan kitab və məqalələrdə şahzadə Bəhmən Mirzənin 
«arvad düşkünü» olması fikrinə rast gələndə əsəbiləşdim. Demək, «bələdçim» 
ancaq bu dövrün ədəbiyyatını mütaliə eləyibmiş. Bu dövrdə yazılan elmi-tarixi 
133 
 
«əsərlərimizin» demək olar ki, hamısında şahzadə Bəhmən Mirzənin adı pisliyə 
çəkilib. Kimi onu «padşahpərəst», kimi «intriqaçı», kimi də «arvad düşkünü» 
adlandırıb. 
Doğrudanmı şahzadə Bəhmən Mirzə «arvad    düşkünü» olub? 
II Yekaterinanın əxlaqi keyfiyyətləri dünya ictimaiyyətinə, eləcə də 
tarixçilərə bəlli olduğu   halda, rus müəllifləri onun məişət işləklərinin üstündən 
sükutla keçir, hətta onun hakimiyyət dövrünü «Qızıl əsr»   dövrü adlandırıblar. Bəs 
onda bizim müəlliflər niyə tarixi şəxsiyyət olmaqla  kimliyini hərbi qabiliyyəti ilə 
təsdiq etmiş Bəhmən Mirzəyə qara yaxanlara şərait yaradırlar?  
Bəri başdan deyim ki, şahzadə Əbdülsəmid Bəhmən Mirzə Abbas Mirzə     
oğlunun  qanuni olaraq evləndiyi on altı arvaddan altmış üç övladı olub. Onların 
otuz biri oğlan, otuz ikisi qız idi. 
Bəs tarixi həqiqət necədir, şahzadə Bəhmən Mirzə kimdir? O, 1811-ci il 
oktyabrın 31-də İranda anadan olub. Milliyyətcə azərbaycanlıdır. İran şahı Fətəli 
şahın nəvəsi, şahzadə Abbas Mirzənin oğludur. Qacarlar sülaləsinin üçüncü 
hökmdarı Məhəmməd şahın isə qardaşıdır. Uzun müddət Təbrizin general-
qubernatoru və Cənubi Azərbaycanın hakimi olmuşdur.  
Azərbaycan tarixşünaslığında Bəhmən Mirzə Qacar «Şükürnameyi-
şahənşahi» («Şahənşaha  minnətdarlıq») adlı əsəri ilə tanınır. Çox təəssüf ki, bu 
qiymətli əsər indiyədək əlyazma halındadır. Tədqiqatçı Əli Hüseynzadənin verdiyi 
məlumata görə, Bəhmən Mirzə «Təzkirəyi Məhəmməd şahi» (1832), eləcə də 
Şimali Amerika, Fransa, İngiltərə, İtaliya, İran, Türkiyə və Çin haqqında qısa 
coğrafi-tarixi, etnoqrafik məlumat kitablarının da müəllifidir. Yeri gəlmişkən, 
Azərbaycan tarixçilərindən yalnız Əli Hüseynzadə onun əsərləri barədə sanballı 
fikirlər söyləmişdir. 
«Şükürnameyi-şahənşahi» əsərini Bəhmən Mirzə 1871-ci ildə Şuşa 
şəhərində fars dilində yazmışdır. Onda müəllifin altmış yaşı vardı. Əsərdə o, 
Çingiz xandan Ağa Məhəmməd şah Qacara qədər altı əsrlik bir dövrdən, həmçinin 
Qafqazın tarixşünaslığı haqqında geniş məlumat verir. Müəllif əsəri saray 
arxivində saxlanan faktlar əsasında yazıb. 
Bəs necə olub ki, Cənubi Azərbaycanımızda yüksək vəzifə tutan və böyük 
mənsəb sahibi olan şahzadə Bəhmən Mirzə Qacar rus təəbəliyini qəbul edib? Bu 
barədə 1902-ci ildə çap olunmuş «Rus imperatorunun coğrafiya cəmiyyəti Qafqaz 
şöbəsinin xəbərləri» məcmuəsinin on   beşinci cildinin birinci nömrəsində ətraflı     
məlumat var. Onu kiçik ixtisarla oxuculara təqdim edirəm. 
«Məhəmməd şahın (1834—1849) doğma qardaşı, Müzəffərəddin şahın 
babası olan Bəhmən Mirzə ötən yüzilliyin qırxıncı illərində Azərbaycan əyalətinin 
hakimi olmuşdur. Orada o, enerjili və Avropa mədəniyyətinə meylli bir hakim kimi 
tanınmışdır. Elə buna görə də dövrünün böyük vəziri, fanatik molla Hacı Mirzə 
Ağasiyyənin nifrətinə və təqiblərinə məruz qalmışdır. Bu vəzir xəstə və zəif 
xarakterli Məhəmməd şahın müəllimi və tərbiyəçisi kimi ona bəslədiyi hədsiz 
134 
 
etibarın sayəsində otuz il ərzində İranda despotcasına, özbaşına hökmranlıq 
etmişdir... 
O vaxtlar Avropa mədəniyyətinə meyl göstərənlərin hamısı təqib edilirdi: 
bu təqiblərdən şahın doğma qardaşı, Azərbaycanın hakimi şahzadə Bəhmən Mirzə 
də yayına bilməmişdi. Onun bütün təşəbbüsləri, təklifləri rədd edilirdi, buna görə 
də  1847-ci ildə  şəxsən şahla görüşməkdən ötrü Tehrana yollanmağa məcbur    
olmuşdu. Amma Hacı Mirzə Ağasiyyənin fitnə-fəsadı və böhtanları nəticəsində şah 
öz qardaşını səmimi qarşılamamış və Bəhmən Mirzə onunla anlaşa bilməmişdi.      
Fanatik qocanın hər hansı bir yolla rəğbətini qazanmaq   məqsədilə Bəhmən Mirzə 
ona hədiyyə olaraq 50000 holland çervonu bağışlamışdı. Lakin Hacı Mirzə Ağasi,      
şahzadənin dediyinə görə, həmin pulu qəbul etsə də,  ona münasibətini zərrə qədər 
dəyişməmiş, əksinə, şahı inandırmışdı ki, qardaşı onun həyatına qəsd eləmək və 
taxt-taca sahib olmaq niyyətindədir. Bununla da bədbəxt şahzadənin taleyi həll 
edilmişdi. Lakin o, cəlladlara səxavətlə bəxşişlər vermək hesabına evdən qaça 
bilmiş və rus missiyasında
1
 sığınacaq taparaq  müdafiə olunmuşdu. Ölkədəki 
mövcud ənənəyə görə, rus elçisi müdafiədən imtina edə bilməzdi, odur ki, Bəhmən 
Mirzə etibarlı mühafizəçilərlə Tiflisə göndərilmiş, sonra isə imperator I Nikolayın 
iradəsinə rəğmən Şuşa şəhərində yerləşmişdi. Rus elçisinin tərəfkeşliyi    
nəticəsində  Bəhmən Mirzə çox güman ki, özü ilə bütün əmlakını və babası Fətəli 
Şahın, eləcə də atası Naib-ül Sultanın (Şahzadə Abbas Mirzənin — Ş. N.) 
arxivlərindən götürdüyü qiymətli tarixi materialları apara bilmişdir. Və məhz 
Şuşada, sakit və tənha bir guşədə, dünyanın həyəcanlarından uzaqda o, həmin tarixi 
materialları öyrənməyə başlamış, onların əsasında da Qafqaz diyarının 
tarixşünaslığını tərtib etmişdi. O, əsərində farsların və türklərin hökmran olduğu 
dövrlə rusların hakimlik etdiyi dövrdə bu diyarın vəziyyətini  müqayisə etmək 
məqsədini güdürdü. 
Müəllif ön sözdə yazır ki, «bu tarixdə keçmiş hakimlərin bu diyarın 
sakinlərinə necə azğın münasibət bəslədikləri, onların əmlakını talan etdikləri, 
arvad və uşaqlarını əsir aparmaları, şəhər və kəndlərini dağıtmaları qələmə 
alınmışdır. Daha sonra bu diyarın qüdrətli rus hakimiyyəti dövründəki vəziyyəti 
təsvir olunmuşdur. Bütün bunları mən o məqsədlə bu tarixşünaslıq əsərinə daxil 
etmişəm ki, diyarın sakinləri keçilməz dağ xarabalıqlarında, sıx meşələrdə, 
məhrumiyyət içərisində, əsarətdə yaşayan babalarının məişəti ilə əyani tanış 
olsunlar, hazırkı firavanlıqlarını düzgün qiymətləndirə bilsinlər. 
Həqiqətən də Çingiz xan dövründən XIX əsrin əvvəllərinə qədər Qafqazda 
baş verən hadisələrin bütün təfərrüatı ilə tanış olduqca tarixi keçmişin məşəqqətləri 
bir-bir göz önündə canlanır. Müəllifin xidməti həm də ondadır ki, o, bütün fars 
salnaməçiləri kimi milli şovinizmə qapılmır və həqiqətdən yayınmır: məsələn, 
                                                          
1 Missiya — diplomatik nümayəndəlik mənasında — müəl. 
 
135 
 
bütün fars tarixçiləri I Şah Abbası məşhur qəhrəman, dahi sərkərdə və müqəddəs 
şəxs kimi qələmə verir, buna görə də hətta ona «Cənnətməkan» titulu da verirlər. 
Bəhmən Mirzə isə onu olduğu kimi təsvir edir. Məlum olur ki, bu, məşhur 
qəhrəman elə vəhşiliklər törədib ki, tanış olduqca adamın damarlarında qanı donur: 
bu əməlləri yalnız insan cildində yırtıcılar törədə bilərdilər. Məsələn, o öz atasını 
doqquz il zülmətxanada incitmiş və orada ölməsinə bais olmuşdur. Öz doğma 
qardaşları Abutalıb Mirzəni və Təhmasib Mirzəni Alamut qalasında düz otuz beş il 
saxlamışdır. Onlar qalada məhrumiyyətlərdən ölmüşlər. Onun əmrilə doğma 
oğlanları, hətta taxt-tac varisləri heç bir səbəb olmadan, şübhə üzündən öldürülmüş 
və gözləri çıxarılmışdır. Bu kimi faktlara ilk dəfədir ki, fars müəllifində rast 
gəlirsən. Bu həqiqətpərəstlik əlbəttə, Bəhmən Mirzənin əsərinin müsbət cəhətidir». 
1848-ci il mayın 12-də «Lənkəran» gəmisi ilə Bakıya gələn şahzadə 
Bəhmən Mirzə az müddət Şamaxıda qaldıqdan sonra Tiflisə köçür, Mirzə Fətəli 
Axundovun qonşuluğunda yaşayır. 
Dörd ilə yaxın Tiflisdə yaşayan şahzadə Bəhmən Mirzə yenidən Vətənə 
qayıtmaq üçün təşəbbüs göstərmir. Bu barədə Rus çarlığı İran hökumətinə rəsmi 
müraciət edir. Lakin İran şahlığı onun qarşısında üç şərt qoyur: birinci, 
Azərbaycanda (Cənubi Azərbaycan nəzərdə tutulur — Ş. N.) yaşamaq əzmində 
olmasın; ikinci, mənsəb və vəzifə tələb etmədən ona veriləcək kəndlərin gəliri ilə 
kifayətlənsin; üçüncü, Rusiya dövləti tərəfindən himayə edilmək imtiyazına malik 
olmadan, şahın digər rəiyyətləri kimi, adi vətəndaş hüququ ilə İrana qayıtsın. 
Bəhmən Mirzə ədalətsiz hesab etdiyi bu üç şərtin heç biri ilə razılaşmır. Və 
ömürlük rus təəbəliyini qəbul edir. 1851-ci il oktyabrın 4-də Şuşaya köçən Bəhmən 
Mirzə Məlikovların mülkünü satın alır. Ona imperator tərəfindən doqquz min altı 
yüz manat maaş kəsilir. 
Görünür, ona görə də Bəhmən Mirzə rus imperatorunun tərifini göylərə 
qaldırır, onun ədalətindən, rəiyyətlərinə göstərdiyi səxavətdən razı qalaraq 
«Şükürnameyi-şahənşahi» əsərində yazırdı: 
«Nə nahaq adam öldürən var və nə də bir kəsin bədən üzvünü kəsən. Nə bir 
kimsədən cərimə alan var, nə də bir kimsənin malını zəbt edən. Bu, bir böyük 
nemət və sonsuz lütfdür ki, Allah sizə bağışlayıbdır. Bəs bu nemətə qarşı şükrü 
vacib biliniz, əmniyyətin qədrini yaxşı biliniz, həmişə əlahəzrət şahənşaha dua 
ediniz və bu dövlətin həmişəlik yaşamasını istəyin... İndi müşahidə edin ki, 
əlahəzrət padşahın varlığının nuri sayəsində məmləkətlər necə abad olub, əmniyyət 
qazanmışdır». 
1884-cü il fevralın 11-də Şuşada vəfat edən Bəhmən Mirzə Bərdədəki 
İmamzadə qəbristanlığında dəfn olunub. 
Rus hökuməti tərəfindən hörmətlə qəbul edilən şahzadə Bəhmən Mirzənin 
həyat və fəaliyyətinə inqilabdan əvvəl nəşr olunmuş «Qafqaz Arxeoqrafiya 
Komissiyasının aktları» məcmuəsinin onuncu cildində geniş yer    verilir. 
136 
 
İnamla demək olar ki, Bəhmən Mirzə altmış üç övladının hamısına ali təhsil 
vermiş, xalqımız üçün yararlı şəxsiyyətlər böyütmüşdür. Onun qızları Tiflis 
gimnaziyasında oxumuş, müsəlman qadınlarının xeyriyyə cəmiyyətlərində fəal 
iştirak etmişlər. Məscid tikdirmiş, yol çəkdirmiş, ibtidai məktəblər açılması işində 
var-dövlətlərini səxavətlə xərcləmişlər. 
Qədim Gəncədə onun qızı Səbiyyə xanımdan bir nişanə qalıb. O, qəriblər 
üçün şərq ornamentləri ilə bəzədilmiş mehmanxana-məscid tikdirmişdir. 
İnqilabdan əvvəlki ruhani sorğu kitablarında və məscidin mehrabında oxuyuruq: 
«Bu məscidin yerini, öz mülkündən-torpağından şahzadə Bəhmən Mirzənin qızı 
Səbiyyə xanım vəqf edib. Burda yaşayan başqa səxavət sahibləri də binanın 
tikilməsində xərc çəkiblər». Uzun illər məscid kimi istifadə olunan həmin binada 
sonralar A. S. Puşkinin şərəfinə kitabxana təşkil olunmuşdur. 
Maraqlı haldır ki, Bəhmən Mirzənin gəlinləri, nəvələri də Peterburqda, 
Kiyevdə, Tiflisdə ali Avropa təhsili almışlar. 
Fransız, ingilis, rus, fars və Azərbaycan dillərində kamil savada malik olan 
Sitarə xanım Qacarın oğlanları Şəmsəddin və Oveys Petroqrad Politexnik 
İnstitutunda təhsil almışdılar. Tiflis Nücabə qızlar institutunda ali təhsil alan 
Gövhər xanım Qacar 1905-ci ildə təşkil olunmuş «Zaqafqaziya müsəlman qadın 
xeyriyyə cəmiyyəti»nin sədri olmuşdur. O, fanatiklərin əlilə öldürülmüş Ağəli 
Əkbər İsmayılovun qızı, Bəhmən Mirzənin isə gəlini idi. Peterburq qızlar institutu 
nəzdində xüsusi kurs bitirmiş bu nüfuzlu qadın general əri şahzadə Əmir Kazım 
Mirzə Qacarla birgə əsrin əvvəllərində müsəlmanların mədəni tədbirlərinin 
hamısında yaxından iştirak etmişdir. Gövhər xanım Qacar haqqında Cəlil 
Məmmədquluzadənin həyat yoldaşı Həmidə xanım yazır: «Cəmiyyətin sədri 
Gövhər xanım Qacar savadlı, işgüzar və bacarıqlı bir qadın idi, çadrasız gəzirdi, əri 
hərbi qulluqçu idi. Tiflisin yüksək cəmiyyətlərinə gedib-gələr, canişin arvadının 
ziyafətlərində olardı. Özünün əlaqələri, həmçinin ağlı və nəzakəti ilə o bizim 
tədbirlərimizin həyata keçirilməsinə kömək edərdi». 
Bəhmən Mirzənin 1905-ci ildə Port-Artur döyüşlərində həlak olmuş oğlu 
Əliqulu Mirzə qeyri-adi istedad sahibi olmuşdur. Tiflisdəki kadet korpusunu 
bitirdikdən sonra Oryol şəhərində yerləşən əlli birinci Çerniqov draqun alayında 
xidmət etmiş, 1903-cü ildə Yeletsdəki əlli ikinci Nejinski alayına dəyişdirilmişdir. 
1905-ci ildə Port-Artur döyüşlərində igidliklə həlak olan mayor Əliqulu Mirzə 
döyüş xidmətlərinə görə «Müqəddəs Stanislav» ordeni ilə təltif olunmuşdur. O da 
Bərdədəki İmamzadə qəbristanlığında, atası Bəhmən Mirzə ilə yanaşı dəfn 
olunmuşdur. 
1979-cu ildə doxsan iki yaşında Tiflisdə vəfat edən oğlu Şəmsəddin 
Mirzənin atası haqqında «O qayıdacaq» adlı xatirəsi qalmışdır. O yazır ki, hələ 
Oryolda olarkən hərbi-təlim məşqləri zamanı atam at sürməkdə, nişangahı dəqiq 
vurmaqda həmişə birinci prizləri alardı. Hərbçi dostları onu mahir atıcı kimi 
tərifləyəndə sakit təbiətli, az danışan atam elə belə, yüngülvarı gülümsünərdi. 
137 
 
Müharibə başlayanda atam ön cəbhə üçün vacib olan əşyalarını yığışdırıb qabqardı. 
Anam Sitarə xanım həyəcanla: 
—Əliqulu, — dedi, — sən də gedəcəksən? Axı həkimlər deyir ki, sənin 
ürəyin xəstədir, özün də müalicə olunursan, belə bir ürəklə cəbhəyə getmək, açıq-
açığına ölümə getmək deməkdir. 
Atamın qalın qaşları çatıldı: 
—İndi, — dedi, — o barədə danışmaq vaxtı deyil. Xəstə adam gərək 
çoxdan istefaya çıxaydı. Bu saat geri dursam, deyəcəklər ki, müharibəyə 
getməkdən qorxdu... 
—Axı, sən xəstəsən, özü də ciddi... 
—Boş şeydir, heç nə olmaz, — deyən atam hərbi çantasını qabqarmağı 
davam etdirdi. — Evdə əvəzimdə bu boyda kişi qalır, — atam mənim başımı 
tumarladı. 
Onda mənim on yaşım yenicə tamam olmuşdu. 
Oğlunun və müasirlərinin yazdığına görə, mayor Əliqulu Mirzə Qacar 
fotoqrafiya sənətini gözəl bilirmiş. Təsadüfi deyil ki, onu haqlı olaraq 
Azərbaycanın ilk qeyri-professional fotoqrafı adlandırırlar. Bu gün Tiflis, Bakı, 
Peterburq arxivlərində Bəhmən Mirzənin ailə üzvlərinə məxsus fotoşəkillərin də 
müəllifi şübhəsiz ki, mayor Əliqulu Mirzə Qacar olmuşdur. 
Bəhmən Mirzə Qacarın on beşdən çox oğlu İran və rus ordularında hərbi 
xidmətdə olub. Onlardan altısı — Əmir Kazım Mirzə, Məhəmmədəli Mirzə, 
Səməd Mirzə, Mahmud Mirzə, Əmənullaxan Mirzə və Sədrəddin Mirzə general 
rütbəsinə qədər yüksəliblər. Altısı isə polkovnik idi: Şahruh Mirzə, Xosrov Mirzə, 
Xanbabaxan Mirzə, Seyfulla Mirzə, Nəsrulla Mirzə və Əbdülsəmid Mirzə. 
Uzun axtarışlardan sonra müxtəlif arxivlərdən, ayrı-ayrı adamlardan onların 
onunun fotoşəklini əldə edə bildim. Bəhmən Mirzənin isə o tay Azərbaycanın 
hakimi və baş komandanı olan vaxt çəkilmiş fotoşəklini respublika Əlyazmalar 
İnstitutundan tapdım. Sədrəddin Mirzənin nəticəsi M. Dadaşov adına elmi-tədqiqat 
mühəndislər institutunun mühəndisi Yavuz Muradovdan ulu babası Abbas 
Mirzənin yeganə əksini aldım. 
Bəhmən Mirzənin hərbçi oğulları draqun (xüsusi süvari qoşun hissələri — 
Ş. N.) alaylarında leyb-qvardiya zabiti kimi rus və İran ordularında şərəflə xidmət 
etmişlər. 
1884-cü ildə «Sın oteçestva» jurnalı (2/III-50) yazırdı: «Bəhmən Mirzənin 
həddi-buluğa çatmış oğlanlarının bəziləri rus, bəziləri isə İran ordusunda hərbi 
xidmətdədirlər. Demək olar ki, bütün Qafqaz draqun alaylarında Bəhmən Mirzənin 
ya oğlanları, ya da zabit qohumları var. Şahzadə Bəhmən Mirzənin oğlu Mahmud 
Mirzə keçmişdə Nijeqorod draqun alayında türk kompaniyasında ştabs-rotmistr 
olmuşdur. Kompaniyanı qurtardıqdan sonra əmisi Məhəmməd şah onu İrana 
çağırır, hazırda o, general rütbəsində İran leyb-qvardiyasına komandanlıq edir». 
138 
 
Bəzən arxivdən heç bir sənəd tapmayanda əl boyda şəklin arxasındakı iki-üç 
sətirlik avtoqraf da adamın köməyinə gəlir. Onda bizdən çox-çox uzaq illərdə 
yaşamış həmin avtoqrafı yazana qəlbinin dərinliklərində minnətdarlığını 
bildirirsən. Gözəl xətlə yazılmış aşağıdakı sətirləri oxuyanda şahzadə Şahruh 
Mirzənin ruhuna rəhmət oxudum: «Kazak polkunun leyb-qvardiya polkovniki 
şahzadə Şahruh Mirzədən Mələksimaya  dostluq hədiyyəsi. 16 may 1899-cu il, 
Tiflis şəhəri». Bir az aşağıda isə xırda hərflərlə belə yazılmışdı: «Şahzadə 1915-ci 
ildə Cəbrayılda vəfat etdi. 
«...Bir oğlumdan başqa bir də Nisə xanım adlı qızım vardır ki, şahzadə 
Bəhmən Mirzənin oğlu Xanbabaxana ərə vermişəm. Qızımın əri bizim imperatorun 
ordusunda xidmət edir. Xoşəxlaq, savadlı, təmiz cavanlardan biridir. Günah işlərin 
və bəd əməllərin yanından belə ötməz. Mənim kimi o da mütləqa şərab içməz, 
həmişə Tiflisdə yaşayır. Öz evimdə ona bir neçə otaqdan ibarət mənzil ayırmışam. 
Qızımdan və həmin Xanbabaxandan iki nəvəm vardır». 
Bu sətirlərin müəllifi böyük dramaturqumuz Mirzə Fətəli Axundovdur. 
Araşdırmalardan məlum  olur ki, 1851-ci ildə Tiflisdən Şuşaya köçən Bəhmən 
Mirzə, Axundovla dostluq əlaqəsini kəsməmiş, əksinə, onu daha da dərinləşdirib 
qan qohumluğuna kimi davam etdirmişdir. 
M. F.Axundovun böyük qızı Seyrabəyim 1866-cı ildə Bəhmən Mirzənin 
oğlu Xanbabaxanla ailə qurur. Bu saf, ülvi izdivacdan iki övlad — Mələksima adlı 
qız və Mənsur Mirzə adlı oğul dünyaya gəlir. Altı il sonra, 1872-ci ildə Axundovun 
qızı Seyrabəyim vəfat edir. İki uşağın yetim qalması Mirzə Fətəliyə çox ağır təsir 
edir. Onların yad qapazı altına düşməməsi və sevimli kürəkəni Xanbabaxanın 
«xoşəxlaq, savadlı, təmiz cavanlardan biri» olması xatirinə Mirzə Fətəli ikinci qızı 
Nisə xanımı da bir il sonra ona ərə verir.  
M. F. Axundovun öz kürəkəni haqqında yazdığı tərif dolu sətirlər təkcə 
Xanbabaxana aid deyil. Bu işdə bir ata kimi Bəhmən Mirzənin də təlim-tərbiyəsi 
öz təsirli rolunu oynamışdır. Heç şübhəsiz ki, məhz şahzadə Bəhmən Mirzə kimi 
maarifçi, tarixşünas və sözübütöv kişilər belə oğul yetirə bilərdi. Sevindirici haldır 
ki, Bəhmən Mirzənin altmış üç övladının hamısı Xanbabaxan kimi təmiz əxlaqlı 
gənclər olmuşlar. Əksəriyyəti hərb sənətində qulluq edən oğlanların heç biri nə 
dinlərini dəyişmiş, nə də dillərini unutmuşdur. Yuxarıda Şəmsəddin Mirzənin 
xatirəsindən sitat gətirmişdik. Orada müəllif yazır ki, Oryoldan atam Əliqulu 
Mirzənin cəbhəyə getmək söhbəti anamla azərbaycanca olmuşdur. O vaxtlar 
zadəgan ailələrində fransız və rus dillərində danışmaq dəbdə olsa da, atam ailədə 
həmişə doğma Azərbaycan dilində danışardı. 
                                                          
 Polkovnik Xanbabaxan Qacarın qızı, M. F. Axundovun nəvəsidir. 1905-ci ilin sentyabrında ilk 
Zaqafqaziya müsəlman qadınlarının xeyriyyə cəmiyyəti onun evində təsis olunmuşdu. Milyonçu H. Z. 
Tağıyevin oğlu Ağasadıq Tağıyevin həyat yoldaşı idi. – müəl. 
 
139 
 
Xanbabaxan Mirzənin hərbi fəaliyyəti haqqında əlimizdə çox az məlumat 
var. O, uzun illər orduda zabit kimi xidmət etmiş, süvari polkovniki rütbəsinə 
qədər yüksəlmişdir. 1877—78-ci illər rus—türk müharibəsinin iştirakçısı 
olmuşdur. M. F. Axundovun Rəşid bəyə yazdığı məktublarından hiss olunur ki, o, 
kürəkəni Xanbabaxanın cəbhədə göstərdiyi şücaətlə fəxr edirmiş. Böyük 
dramaturqun şəxsi arxivində onlarla məktub, əlyazması qorunub saxlanılır. O 
vaxtlar Belçika məmləkətinin paytaxtı Brüssel şəhərində ali təhsil alan oğlu Rəşid 
bəyə yazdığı məktubların demək olar, əksəriyyətində Xanbabaxan hörmətlə 
xatırlanır. 
Məktublarından birində Rəşid bəy Rusiya—Türkiyə müharibəsindən söhbət 
açır və Xanbabaxandan nigaran qalaraq «müharibənin gedişi haqqında mənə ətraflı 
yaz, ata. Xanbabaxan yenə sərhəddəmi vuruşur?» — sualına cavab istəyir. 
Başqa bir məktubunda isə oxuyuruq: 
«Siz allah, Xanbabaxan haqqında məktubunuzda geniş yazın. Mənim 
səmimi salamlarımı Xanbabaxana, anama, bacıma, bizim əzizimiz Ağa Əli Əkbərə, 
(onun haqqında aşağıda bəhs olunacaq — Ş. N.) dostumuz Kərbəlayi Lətif əmiyə 
yetirin. Balaca Mirzə Mənsuru və hələ üzünü görmədiyim Nisə xanımı öpün. 
Xanbabaxan ötən məktubunda yazmışdı ki, artıq Mirzə Mənsura əlifbaları 
öyrətmişəm... Bu mənim üçün çox sevindirici bir xəbər oldu. Çalışaq ki, Mirzə 
Mənsur tam Avropa təhsili alsın...». 
Mirzə Fətəlinin oğlu Rəşid bəyə məktubundan: «Keçən məktubda mən 
anamın fotoşəklini sənə göndərmişdim. İndi isə Xanbabaxanın, Nisə xanımın, 
Mənsur Mirzənin və Mələksima xanımın şəkillərini göndərirəm. Mənim keçən 
məktubumda verdiyim suallara cavab yaz...». 
Gizli mülki müşavir A. Q. Şerbinin Mirzə Fətəliyə 14 may 1877-ci il tarixli 
məktubundan: 
«Bir az bundan əvvəl cənab Q. Qrimdən öyrəndiyim sevinc dolu xəbərlə 
sizi təbrik etməyi özümə borc bilirəm. Çox şad oldum ki, şahzadə Rzaqulu Mirzə 
iki süvari alayına briqada komandiri  təyin olunub. 
Şahzadə Rzaqulu Mirzənin peterburqlu Mariya Vladimirovna Pollana 28 
yanvar 1876-cı il tarixli məktubundan: 
«Mənim Qafqaz ordusuna göndərilməyim yəqin ki, sizə məlumdur. Mən 
ayın on beşində Şuşadan İrəvana yola düşdüm. Əlahəzrət böyük knyaz Qafqaz   
canişininin əmrilə mən oraya təyin edilmişəm... 
Mənim Tiflisdə bir nəfər qohumum vardır. O mənim sevimli qardaşım 
poruçik Xanbabaxanın qaynatası Mirzə Fətəli Axundovdur. Mən onu gözəl 
sifətlərinə görə səmimi qəlbdən sevirəm...». 
Təəssüf ki, şahzadə Xanbabaxan Bəhmən Mirzə oğlunun təvəllüd tarixini 
dəqiqləşdirmək mümkün olmadı. Tiflisdə dərc olunan «Zarya Vostoka» qəzeti 
                                                          
 Çar ordusunda polkovniklə general arasında olan yüksək hərbi rütbə - müəl. 
140 
 
1926-cı il nömrələrində iki gün (11, 12 noyabrda) dalbadal onun ölümü haqqında 
nekroloq vermişdir: 
«Uzun sürən ağır xəstəlikdən sonra Şahzadə Bəhmən Mirzənin oğlu 
mərhum Mirzə Fətəli Axundovun kürəkəni polkovnik Xanbabaxan Qacar vəfat 
etdi. Cənazə Krılov küçəsindəki üç nömrəli evdən götürüləcək. Dəfn mərasimi bir 
nömrəli müsəlman qəbristanlığında olacaq». 
*** 
Rəşid bəylə atası Mirzə Fətəlinin beş il davam edən yazışmalarında bir 
adamın da adı tez-tez hörmət və ehtiramla çəkilir, uzaq Brüsseldən ona səmimi 
salamlar göndərilir. Məktublarda belə ehtiramla yada düşən Ağaəli Əkbər 
İsmayılov kimdir? Nəslin ağbirçəyi İzzət xanım Qayıbovanın saxladığı balaca bir 
yazı bu barədə ətraflı məlumat verir. Onu vaxtilə İzzət xanımın anası Ziba xanım 
Qayıbova ömrünün qürub çağını yaşayan Şəmsi Qacarın dilindən yazıya alıb. 
Burda Ağaəli Əkbər İsmayılovun taleyi ilə yanaşı, Bəhmən Mirzə Qacarın 
övladları haqqında da məlumat verilir. 
Aydın olur ki, Ağaəli Əkbər İsmayılov əslən Şamaxı şəhərindəndir. 
Atasının ölümündən sonra cibindəki üç manat pulla Tiflisə gəlir. O vaxtlar Tiflisdə 
ipəyə böyük ehtiyac vardı. Şamaxıya nisbətən ipək burda iki-üç dəfə baha satılırdı. 
Bunu öyrənən Ağaəli Əkbər Şamaxıya qayıdır və gücü çatan qədər ipək götürüb 
payi-piyada Tiflisə gəlir. 
Onun ikinci gəlişi daha uğurlu olur. Bu dəfə at alır və yenidən ipək dalınca 
Şamaxıya qayıdır. Beləliklə o, yavaş-yavaş varlanır və keçmiş Vorontsov, indiki 
Qorqasalı küçəsində müflisləşmiş bir tacirdən mülk alır. Əlli beş nömrəli bu mülk 
Mirzə Fətəlinin yaşadığı əlli üç nömrəli evin qonşuluğunda yerləşirdi. Qısa vaxtda 
onlar elə dostlaşırlar ki, hətta daha tez-tez görüşmək üçün daxili eyvana körpücük 
salıb  birləşdirirlər. 
Babam bisavad idi və Mirzə Fətəlidən xahiş etmişdi ki, ona savad öyrətsin. 
O vaxtlar ərəb əlifbası işləndiyi üçün bu, asan deyildi. Babamın dediyinə görə, çox 
qısa müddətdə oxumağı öyrənib. Onun ticarət işləri çox yaxşı gedirdi. Evdən əlavə 
o, Qocorda bağ da alır, evlənir. Sonralar öz qızlarını — sənin nənəni, Sittarə 
xanımı, Gövhər xanımı və Fərruxa xalanı Zaqafqaziya Nücabə Qızlar institutunda 
oxumağa qoyur. Böyük qızı — sənin nənən Gövhər xanım Qacar  institutu 
qurtarmır və Bəhmən Mirzənin oğlu general Əmir Kazım Mirzəyə ərə gedir. Qalan 
ikisi institutu qurtararaq Əmir Kazım Mirzənin subay qardaşlarına ərə gedir. 
Onlardan biri mənim atam Əliqulu Mirzə hərbi xidmətdə idi və əvvəllər anamla 
Vladiqafqazda yaşayırdı. Sonra isə Oryol şəhərindəki Çerniqov alayına hərbi 
xidmətə keçir. Rus—yapon müharibəsinin əvvəllərində isə Nijeqorodsk süvari 
                                                          
 Gövhər xanım Ağaəli Əkbər qızı İsmayılova — Qacar (1862— 1927). 1905-ci ildə yaranmış 
Zaqafqaziya müsəlman qadınları xeyriyyə cəmiyyəti»nin sədri olmuşdur — müəl. 
 
141 
 
alayında qulluq edir. Fərruxa xanım əri Xancahanxan  Mirzə ilə yola 
getmədiyindən uşaqları ilə birgə anamın yanına qayıdır.  
1903-cü ildə Ağaəli Əkbər İsmayılov qulluqçunun köməyi sayəsində evə 
yol tapan fanatiklərin əlilə öz evində öldürülür. Öldürülməsinin səbəbi qızlarının 
çadranı atması və Zaqafqaziya Nücabə Qızlar İnstitutunda oxuması idi. Bu vaxta 
qədər Ağaəli Əkbər çox pul xərcləsə də amma yenə də böyük məbləğdə vərəsəlik 
qoymuşdur. Ev Fərruxa xalaya qaldı. Bağlardan ən böyüyü sənin nənən Gövhər 
xanıma və qalan üç bağ da mənim anama çatdı. Sovetləşmədən sonra bağlar, 
mülklər müsadirə olundu... 
İzzət xanım onu da dedi ki, Ağaəli Əkbər İsmayılov 1991-ci il noyabrın 20-
də təyyarə qəzasında həlak olmuş akademik Tofiq İsmayılovun ata babasıdır. 
 
GENERAL ƏMĠR KAZIM MĠRZƏ 
Şahzadə Bəhmən Mirzənin otuz bir oğlunun on beşindən çoxu hərbi 
qulluqda olmuşdur. Bəs sovet hakimiyyəti illərinə qədər sağ qalan bu oğlanların 
sonrakı taleyi necə olmuşdur? 
Onların on beş nəfərinin Azərbaycan Demokratik Ordusunda xidmət etməsi 
barədə arxiv sənədlərində az-çox məlumat var: 1918-ci ildə polkovnik Xosrov 
Mirzə Qacar birinci Azərbaycan süvari alayının komandiri olmuşdur. Polkovnik 
Seyfulla Mirzə Qacar isə baş qərargahda intendant şöbəsinin rəisi idi. 
Respublika Dövlət Arxivində saxlanan bir sənəddə deyilir ki, Gəncə 
üsyanında türk zabitləri və denikinçilər iştirak edirdilər. Üsyançıların artilleriya 
hissəsinə denikinçi polkovnik Nikolayev komandirlik edirdi. Üsyançıların 
başçılarından biri də keçmiş musavat ordusunun generalı Məhəmməd Mirzə Qacar 
idi. 
Bundan sonra Qacarlar nəslinin faciəsi başlanmışdır. Şahzadə Bəhmən 
Mirzənin iki oğlu — general-mayor Əmir Kazım Mirzə və polkovnik Sədrəddin 
Mirzə 1920-ci ilin iyununda iyirmi üç nəfər Müsavat zabiti ilə  birgə günahsız 
olaraq Nargin adasında güllələnirlər. General-mayor Əmənulla xan Mirzə İrana 
köçüb, Tehranda yaşayır. Onların Tiflis və Şuşadakı mülkləri müsadirə olunur. 
Azərbaycan hərb tarixinə, maarif və mədəniyyətinə görkəmli simalar bəxş 
etmiş bu ziyalı nəslin bir nümayəndəsi ilə görüşə bildim. Respublika EA-nın 
müxbir üzvü Çingiz Qacarda babalarından qalma nadir əlyazmaları, qiymətli 
fotoşəkillər və müxtəlif yadigarlar saxlanılır. Onlardan biri general-mayor Əmir 
Kazım Mirzə Qacara məxsusdur. Əmir Kazım Mirzə iyirmi beş il orduda qüsursuz 
xidmət etdiyinə görə, üstündə tuncdan tökülmüş atlı fiquru olan stolüstü saatla 
mükafatlandırılıb. Saatın üstündə «Əmir Kazım Mirzəyə əla xidmətinə görə» 
sözləri yazılıb. 44-cü Nijeqorod alayının marşını çalan saat indi də işləyir. Bu 
qiymətli hədiyyə general Əmir Kazım Mirzəyə 1898-ci il, dekabrın 16-da 
verilmişdir. 
142 
 
General Əmir Kazım Mirzə 1853-cü ildə Şuşada anadan olmuşdur. İlk 
təhsilini Tiflis klassik gimnaziyasında almış, iyirmi yaşında isə Peterburqdakı 
Nikolayev süvari məktəbini bitirmişdir. 1873-cü ildə kornet—zabit rütbəsində 
Əmir Kazım hərbi xidmət üçün Qafqaz Əlahiddə ordusunun 44-cü Nijeqorod 
alayına göndərilmişdir. İyirmi beş il bu alayda qüsursuz xidmət edən Əmir Kazım 
imperiyanın yüksək orden və medalları ilə təltif olunmuşdur. 
1877—78-ci illərdə olan rus—türk müharibəsində onun xidməti dördüncü 
dərəcəli «Müqəddəs Anna» və üçüncü dərəcəli «Müqəddəs Stanislav» ordenləri ilə 
mükafatlandırılmışdır. Ən yaxşı süvari zabitləri sırasında mayor Əmir Kazım 
Mirzə 1881-ci ildə imperator üçüncü Aleksandrın tacqoyma mərasimində iştirak 
etmişdir. Süvari podpolkovniki Əmir Kazım Mirzə 1895-ci ildə eskadron 
komandiri təyin olunur. Həmin ili o, Buxara əmirliyinin üçüncü dərəcəli «Parlayan 
ulduz» ordeni ilə mükafatlandırılır. 
Ötən əsrin yetmişinci illərindən hərbi xidmətdə sürətlə irəliləyən igid zabit 
Əmir Kazım Mirzəni hökumət səxavətlə təltif etmişdir. O, 1879-cu ildə üçüncü 
dərəcəli «Müqəddəs Anna», ikinci dərəcəli «Müqəddəs Stanislav» (qılıncla birgə), 
1881-ci ildə ikinci dərəcəli «Müqəddəs Anna», altı il sonra üçüncü və dördüncü 
dərəcəli «Müqəddəs Vladimir», 1890-сı ildə isə İranın dördünсü dərəсəli məşhur 
«Şire-Xorşid» ordenləri ilə mükafatlandırılmışdır. Əsrimizin ikinci ilində alay 
komandirinin birinci müavini kimi yüksək vəzifəyə təyin edilən polkovnik Əmir 
Kazım Mirzə 1910-cu ildə general-mayor rütbəsinə layiq görülmüşdür.     
General Əmir Kazım Mirzə təkcə hərbçi deyildi. O, xalqımızın 
maariflənməsində də yaxından iştirak etmiş, Tiflisdə və ayrı-ayrı qəzalarda ibtidai 
məktəblərin açılmasına maddi cəhətdən kömək göstərmiş və kasıb balalarını öz 
xərcinə oxutmuşdur. Onun ən böyük xidmətlərindən biri 1912-ci ildə Tiflisdə 
Azərbaycan dram cəmiyyətinin təsisi və tamaşa binasının açılmasında yaxından 
iştirakı olmuşdur. 1911-ci ildə ilk dramaturqumuz M. F. Axundovun yüzillik 
yubileyi də general-mayor Əmir Kazım Mirzə Qacarın sədrliyi ilə keçmişdir. 
 
GENERAL ƏMƏNULLAXAN QACAR 
Qacarlar nəslinin daha bir general oğlu Əmənullaxan Mirzə Qacar 
olmuşdur. O, qardaşı Əmir Kazım xandan doqquz yaş kiçik idi. Təəssüf ki, onun 
haqqında əlimizdə olan faktlar çox azdır. İnqilabdan əvvəlki qəzetlər: «Kavkaz», 
«İrşad», «Əxtər». Əmənullaxanın hərb fəaliyyətindən qısa yazılar verib. 
1862-ci il yanvarın səkkizində Şuşada anadan olan Əmənullaxan Mirzə 
Peterburqdakı hərbi kadet korpusunu bitirmişdir. On yeddi yaşında poruçik rütbəsi 
alan Əmənullaxan 1879-cu il iyulun 19-dan xidmətə başlamış, doqquzuncu Kuban 
piyada-kazak divizionunda komandir olmuşdur. 1900-cü il mayın 6-da nizami 
kazak batalyonundakı nümunəvi xidmətinə görə Əmənullaxan Bəhmən Mirzə 
oğluna yesaul  (mayor)  rütbəsi verilmişdir. 
143 
 
Birinci dünya müharibəsi illərində Avstriya cəbhəsində vuruşan igid süvari 
komandirin döyüş fəaliyyəti üçüncü dərəcəli «Müqəddəs Vladimir», ikinci dərəcəli 
«Müqəddəs Anna» və üçüncü dərəcəli «Müqəddəs Stanislav» ordenlərinə layiq 
görülmüşdür. 
1915-ci ildə üçüncü Kuban kazak-piyada divizionuna komandirlik edən 
Əmənullaxan Mirzəyə həmin il aprelin 25-də polkovnik rütbəsi verilmişdir. Güclü 
döyüşlər zamanı ayağından ağır yaralanan Əmənullaxan arxa cəbhəyə göndərilsə 
də hərbi fəaliyyətini dayandırmamışdı. 
Kuban kazak nizami hissələrindəki nümunəvi xidmətlərinə görə 
Əmənullaxan Qacar 1917-ci ildə general-mayor rütbəsi almışdır. 
Fevral burjua inqilabından sonra Qafqaza qayıdan Əmənullaxan bir müddət 
Tiflisdə və Şuşada yaşamışdır. Bolşevik təzyiqinə dözməyən və bolşevik 
təhlükəsini əvvəlcədən hiss edən Əmənullaxan 1920-ci ildə İrana mühacirətə 
getmişdir. Tehranda yaşayan general-mayor Əmənullaxan Mirzə Qacar hərbi 
məktəbdə işləmiş, İran nizami ordusunun yaradılmasında yaxından iştirak etmişdir. 
İran Milli Məclisinin üzvü, İran—Sovet dostluğu cəmiyyətinin sədri, general-
mayor Əmənullaxan Mirzə Qacar min doqquz yüz otuz yeddinci ildə Tehranda 
vəfat etmişdir. 
* * * 
Qacarlar nəslinin on beşdən çox oğlu 1918—20-ci illərdə zabit kimi Milli 
Ordumuzda xidmət edib. Onların dörd nəfəri general idi: Şahzadə general-mayor 
Əmir Kazım Mirzə Qacar, Əmənulla Mirzə Qacar, Feyzulla Mirzə Qacar və 
Məhəmməd Mirzə Qacar. Qardaşların hərbi nazir Səməd bəy Mehmandarovun 
adına yazdığı ərizələr Respublika Yeni Tarix Mərkəzi Dövlət arxivində saxlanılır. 
General Əmir Kazım Mirzə Qacarın 1918-ci il dekabrın birində vətənpərvər ruhda 
yazdığı ərizədə onun ömür yolunun indiyədək açılmayan səhifələri də var: 
«Əlahəzrət yoldaĢ hərbi nazirə 
Hörmətli cənab Səməd bəy, təəssüflər olsun ki, Bakıya gəlib siz 
Əlahəzrətlərinə xahişimi çatdıra bilmədim. Bunun da səbəbi hərbi Nazirliyin 
Gəncəyə köçürülməsi oldu. 
Sizinlə görüşə bilmədiyimə çox təəssüf etdim. Bakıya gəlib sizi tapa 
bilmədim, çünki siz xidməti işlərinizlə əlaqədar müvəqqəti şəhərdən getmişdiniz. 
Oğlumun və qızımın xəstəliyi haqqında evdən teleqrama almışam, Tiflis şəhərinə 
qayıdıram. İcazənizlə sizə yazılı surətdə müraciət edirəm və bundan əlavə raport da 
yazmışam. 
Mən otuz dörd il hərbi xidmətdə olmuşam. Və iki hərbi kompaniyada iştirak 
etmişəm: 1877—78-ci illərdə rus—türk müharibəsində və rus—yapon 
müharibəsində. Öz xahişimlə cəbhəyə göndərilmişəm və döyüşlərdə      
podpolkovnik rütbəsində iştirak etmişəm. Bir neçə döyüş təltifatı alandan sonra 
polkovnik rütbəsinə layiq görülmüşəm. 
144 
 
Xidmət etdiyim müddətdə qoşun hissələrinin iki tədris kursunu bitirmişəm: 
Qafqaz Süvari Tədris rotasının və ikinci süvari zabit məktəbinin kurslarını. Hər iki 
kursu da birincilər sırasında, mükafatla. 
Az müddət istefada olsam da hərbi ruhda      tərbiyə almış, həmişə də hərbi 
işlə maraqlanmış və hərbi ədəbiyyatı izləmişəm. Məhz buna görə də hərbi qulluğun 
müasir tələblərinə uyğun olaraq xidmət borclarını icra etmək bacarığına və lazımi 
qədər fiziki qüvvəyə malik olduğumu hiss edirəm. 
Qərargahın Azərbaycan kursuna təqdim etdiyim xidmət dəftərçəmdə 
keçdiyim hərbi xidmət haqqında tam məlumat almaq olar. 
Zati-aliləri, Vətənin keçdiyi bu ağır vaxtda öz xalqıma xeyir vermək 
məqsədilə, bu həm də mənim ailəmin zəifləmiş iqtisadi vəziyyətinin 
yaxşılaşmasına səbəb olardı. 
Xahiş edirəm, Azərbaycanın hər hansı hərbi idarəsində mənə general 
vəzifəsindən birini (nəzarət generalı və ya məiyyət generalı) və yaxud sizin 
məsləhət gördüyünüz vəzifəni həvalə edəsiniz. 
Sizin mənim haqqımda xeyirxah qərarınızı gözləyən bəndəniz general-
mayor Şahzadə Əmir Kazım Mirzə Qacar». 
1919-cu il iyulun 9-da Azərbaycan Ordusunda əla xidmətlərinə görə birinci 
artilleriya briqadasının komandanı, polkovnik şahzadə Məhəmməd Mirzə Qacara 
general-mayor rütbəsi verilmişdir. 
Həmin illərin arxiv sənədləri ilə tanış olanda görürsən ki, polkovnik 
Sədrəddin Mirzə Qacar, praporşik Abbas Mirzə Qacar, poruçik İbrahim Mirzə 
Qacar, kornet İdris ağa Qacar, Firidun Mirzə Qacar, kornet Darab Mirzə Qacar və 
başqaları həmişə ön cəbhələrdə erməni daşnaklarına  qarşı igidliklə vuruşmuşlar.  
Çox təəssüf ki, milli ordumuzda qulluq  edən Qacarlar nəslinin çoxsaylı 
oğullarının həyatı faciə  ilə bitmişdir. İyirminci ildə Azərbaycana  soxulan daşnak-
bolşevik ordusunun rəhbərləri onların əksəriyyətini ölkədən didərgin salmış      və 
güllələmişlər.  General-mayor Əmənullaxan   İrana, polkovnik Xosrov Mirzə 
Türkiyəyə, kornet Darab Mirzə Amerikaya, Tofiq və Ənuşirəvan Mirzə qardaşları 
isə Fransaya pənah apardılar.    İki yüksək rütbəli Qacar oğullarını — general Əmir 
Kazım xanı və polkovnik Sədrəddin Mirzəni bolşeviklər iyirminci ilin mayında 
güllələdilər. 
 
Nəslin ağbirçəyi 
Sənətşünas dostum Ziyadxan Əliyevin incəsənət tariximizdən bəhs edən 
yazılarını oxuyuram. Hər dəfə görüşəndə özümüzdən asılı olmayaraq xeyli 
«dərdləşirik», tapıntılarımız haqqında biri-birimizə məlumat veririk. Özümüzdən 
asılı olmayaraq, elə küçədə, görüşdüyümüz yerdə yeni mövzularımız haqqında 
fikir mübadiləsi aparmaq həmişə ümumi işimizin xeyrinə olub. Bu dəfə də belə 
oldu. Ziyadxan söhbətarası dedi: 
145 
 
—Sən gərək ki, Qacarlarla maraqlanırsan? Eşitdiyimə görə onlardan nəsə 
yazmaq istəyirsən? 
—Hə, — dedim, yazıram, amma oktyabr inqilabı, otuz yeddinci il Qacarları 
elə pərən-pərən salıb ki, bu nəslin ən yaxın adamını tapa bilmirəm. 
Dostum məni diqqətlə dinləyib bir an fikrə getdi. Mən isə gözlərimi ondan 
çəkmədim və hiss eləyirəm ki, tanımadığım bir məlumatlı adamı məmnuniyyətlə 
nişan verəcək. Çünki dostumun bu məsələlərdə son dərəcə əliaçıq olmağına bələd 
idim. 
O, əlini cibinə salıb dəftərçəsini çıxartdı. İstədiyi səhifəni tapıb: 
—Bu günlərdə, — dedi, — bizim incəsənət muzeyinə bir ana gəlmişdi. 
Qacarlar haqqında xeyli nadir foto şəkillər gətirmişdi. Sözün düzü, Qacar 
familiyasını eşidəndə səni xatırladım. Telefonunu da yazıb götürmüşəm. Görüşsən, 
yaxşı olar, bəlkə Mahrux xanım Qacarın sənə köməyi dəydi. 
Həmin günü Mahrux xanıma zəng elədim. Polkovnik Şahrux Mirzə Qacarın 
nəvəsi olduğunu söylədi. Qacarların bu gün bizim müasirimiz olan bəzi məşhur 
nəsillərlə qohumluq əlaqələri barədə dəyərli məlumatları ilk dəfə Mahrux 
xanımdan eşitdim. Görüşmək istəyimə məmnuniyyətlə razılıq verdi. 
Astanadan içəri keçəndə Mahrux xanım məni iki yaraşıqlı gənclə tanış etdi. 
Bir nənə kimi Kamran Qacarla və  Darab Mirzə ilə fəxr etdiyini iftixarla söylədi. 
Davranışından, danışığından da görüb, duydum ki, bu nəvələr tərifə layiqdirlər. 
Müxtəlif arxivlərdən topladığım Qacarlara aid  fotoşəkillərə birgə baxırıq. Bizimlə 
birgə   əyləşən sakit təbiətli iki gənclə fotoşəkildəki   Qacarların oxşarlığına söz ola 
bilməz. Bu, mehriban, iltifatlı ana isə dönə-dönə mənə təşəkkür edir ki, unudulmuş 
nəslimizin oğulları haqqında bu qədər şəkil və sənəd toplaya bilmişəm. 
Mahrux xanım doğrudan da öz nəsli haqqında çox şey bilir. Hətta babaları 
barədə hələ qurtarmadığım yazımdan bir səhv də tapdı. 
—Babam Şahrux Mirzə, — dedi, 1909-cu ildə Şuşada yox, 1915-ci ildə 
Cəbrayıl qəzasında vəfat edib. Qəbri indi də ordadır. Şahzadə olduğuna və uzun 
müddət ordudakı nümunəvi xidmətinə görə istefaya çıxan babama Cəbrayıl qəzası 
Qafqaz canişini tərəfindən hədiyyə olunub. Babamın dörd oğlu, üç qızı olub: 
Kamran Mirzə, Camal Mirzə, Darab Mirzə və Qəhrəman Mirzə. Qızları isə 
Fəxrisoltan, Tacülmülk və Nimtac xanım idi. 
Mən Kamran Mirzənin qızıyam. Atam doqquz il Üçkilsədə (indiki 
Eçmiadzin) bələdiyyə rəisi olub. Əmim Darab Mirzə hərbçi idi: Peterburqda 
zadəgan balalarına məxsus hərbi kadet korpusunu bitirmişdi. Tiflis gimnaziyasını 
qurtaran Camal əmim Qubadlının Xancan kəndində müəllim işləyirdi. 
—Mahrux xanım, Azərbaycanda bir çox məşhur nəsillər olub. Qacarlar 
onların hansı ilə qohum idi? 
—Elə bir ziyalı nəsil yoxdu ki, bizim Qacarlar onlarla qohum olmasın. 
Mənim bildiyimə görə məşhur şairə Xurşud banu Natəvanın nəvəsi Ənbər xanım 
Bəhmən Mirzənin oğlu Fətəli Mirzənin arvadı olub. Yenə Natəvanın nəvəsi 
146 
 
Ağbikə (general-mayor Mehdiquluxan Vəfanın qızı) isə Rzaqulu Mirzənin oğlu 
Əkbər Mirzə Qacarın arvadı olub. 
Bəhmən Mirzənin böyük qızı Qızıxanım Məhəmməd Qasım ağa Cavanşirin 
arvadı idi. İkinci qızı Zəri xanım isə məşhur tibb alimi Kərim bəy Mehmandarovun 
həyat yoldaşı olub. Onun da nəvəsi məşhur neftçi alim Süleyman Vəzirov idi. 
Heydərqulu Mirzə Qacarın qızı Rəhimə xanım məşhur maarifçi Bədəlbəy 
Bədəlbəyovun həyat yoldaşı idi. Onların da oğlanları Əfrasiyab və Şəmsi 
Bədəlbəylilərdir. 
Kazım Mirzənin oğlu Darab Mirzə, yəni mənim doğma əmim Fransada 
mühacirətdə olanda məşhur bir fransız ailəsinin qızı ilə evlənib. Onun da qızı 
hazırda Parisdə yaşayır. Qacar soyadı ilə. 
—Məlum məsələdir ki, aradan yüz ildən çox bir vaxt keçir. Çox sağ olun ki, 
Qacarlar sülaləsi haqqında bəzi faktları açıqlamaqda mənə yaxından kömək 
etdiniz. Mahrux xanım, bunları kimdən, hansı mənbədən öyrənmisiniz? 
—Əvvəla, bütün bunları özümə borc bilirəm. Və belə düşünürəm ki, hər kəs 
öz nəslinin, öz xalqının tarixini bacardığı qədər öyrənməlidir. Yoxsa biz quru yerdə 
qalarıq. Bunu mən balalarıma, nəvələrimə də tövsiyə edirəm. 
Sonrası da ulu babam Bəhmən Mirzənin sonuncu - on altıncı arvadı Afərin 
xanım uşaq vaxtı mənə çox şeyləri danışıb. O, yüz altı yaşında Bakıda vəfat etdi. 
Nəql edərdi ki, Bəhmən Mirzə Şuşaya köçəndən sonra şəhər əhalisi ilə daha yaxın 
olmaq üçün bir qəssabın Püstə adlı gözəl qızı ilə evlənir. Lakin Püstə adı şahzadəyə  
layiq olmadığına görə dəyişib Afərin xanım edir. Nəslimiz haqqında çox şeyləri 
anam Manbəyim xanım da mənə danışıb. O, Tiflisdə gimnaziyada oxumuşdu, üç 
dil bilirdi. Fars, ingilis və rus dillərində sərbəst danışar və yazıb oxuyardı. Mənim 
ali təhsilli həkim olmağımın səbəbkarı da anam olmuşdur. 
—Sizdə ulu babanız şahzadə Bəhmən Mirzə  Qacarın bir yadigarı varmı? 
—Var. Bir nəticə kimi onları əzizləyib saxlayıram. 
Amma bəzi qiymətli yadigarlarını Azərbaycan Tarix Muzeyinə vermişəm. 
Ötən əsrin fransız səyyah-rəssamının «Şahənşahi İran-ibni səltənəti 
Azərbaycan» portretini muzeyə təqdim etmişəm. Portretdə babam şahzadə Bəhmən 
Mirzə Qacar təsvir olunub. Sonra babamın xəzinəsindən çıxan qızıl sapla tikilmiş 
süzənini, kəşkülü, tirmə şalı, əbrə şalı və başqa hədiyyələrini muzeyə hədiyyə 
elədim ki, qoy xalqın malı olsun, xalq görsün. 
Mahrux xanımla vidalaşdım. Yol boyu nələr düşündüyümü təsəvvür eləmək 
çətindir. Bütün varlığımla bu səmimi, ziyalı anaya minnətdar oldum ki, xələf kimi, 
adlı-sanlı sələflərinin bioqrafiyasını gələcək nəsil üçün yaşadır. Amma bir şeyi də 
acı təəssüf hissi ilə xatırladım. Xatırladım ki, Dikkens, Viktor Hüqo, Fyodor 
Dostoyevski kimi klassiklər səfillərin, qumarbazların həyatını yazırdılar. Leskov 
qaraçıların həyatını öyrənmək üçün on ildən çox qaraçılarla gəzib dolaşdı, vardan-
yoxdan çıxdı. Axırda dədə-baba mülkünü də satdı. Maksim Qorki bir qarnı ac, bir 
qarnı tox Rusiyanın geniş çöllərini dolaşıb rus mujiklərinin həyatını öyrənib onları 
147 
 
qələmə aldı. Amma biz xalqımızın hərb, mədəniyyət, maarif tarixində danılmaz 
xidmətləri olan ayrı-ayrı nəsilləri haqqında yazmağı    indiyədək      düşünməmişik.      
Düşünməmişik ki, soy kökündən ayrılmaq öz tarixindən uzaqlaşmaq özünü 
tanımamaq deməkdir. Bu, Qacarlar soy kökünün tarixi yox, Azərbaycan tarixinin 
bir səhifəsidir. 
Bu familiyanı daşıyan oğullar düşmən torpağımıza göz dikəndə qılıncını 
qurşayıb, kəhər atına sıçrayıb harayımıza gəlib, köməyimizə çatıb. Tariximizin 
dərin qatlarından gələn bir səs deyir ki, bu soy kökün Fətəli şah, Abbas Mirzə, Ağa 
Məhəmməd Qacar, Cavadxan Ziyadxanoğlu kimi igidləri var.  
Bütün bunları unutmaq, yazmamaq heç insafdan deyil... 
 
MĠLLĠ SƏRKƏRDƏLƏRĠMĠZĠN FACĠƏSĠ 
(1918-1920-ci illər) 
Azərbaycanda daşnak siyasəti tam gücü ilə həyata keçirilir. Mənim zərrə 
qədər şübhəm yoxdur ki, Serqo və Stalinin simasında AKP MK biz türklərə etibar 
etmir və Azərbaycanın taleyini erməni daşnaklarına tapşırır. Azərbaycanı başdan-
başa qarət edirlər, sağa və sola güllələyirlər. 
Nəriman  NƏRĠMANOV 
Yurddaşlar, bu qanlı yollarla irəliləyərək biz azadlıq yolunda şəhid olmuş 
yoldaşlarımızı bir an belə unutmadan çalışmalıyıq. Hamı bilməlidir ki, azadlığın 
gələcəyi gün uzaqda deyil. 
Məmməd Əmin RƏSULZADƏ. 
 
Qırmızı terror 
İyirminci il martın iyirmi ikisində, Novruz bayramı axşamı daşnaklar 
Əsgəran keçidini kəsdilər. Onlar bu yeganə keçidi kəsməklə Qarabağın dağlıq 
hissəsini Azərbaycandan ayırmaq istəyirdilər. Top və pulemyotlarla silahlanan 
qiyamçılara İrəvandan gələn daşnak generalı Dro Kanayan komandanlıq edirdi. 
Azərbaycan Cümhuriyyətinin Müdafiə Nazirliyi Qarabağı düşməndən xilas 
etmək üçün fövqəladə tədbir hazırladı. Nazir Səməd bəy Mehmandarovun əmrilə 
Əsgəran cəbhəsinə güclü qüvvə ayrıldı. Martın iyirmi üçündə Azərbaycan 
ordusunun əsas hissəsi — iyirmi minə qədər əsgər və zabiti bu cəbhəyə göndərildi. 
O cümlədən, üçüncü Gəncə, beşinci Bakı, birinci Cavanşir, dördüncü Quba, 
səkkizinci Ağdam polkları general Həbib bəy Səlimovun komandanlığı ilə Yuxarı 
Qarabağa yola düşdü.      Aprelin üçündə başlayan bu ölüm-dirim savaşı on iki gün 
davam etdi. Azərbaycanın cəsur əsgər və zabitləri ana torpağın hər qarışı uğrunda 
mərdliklə vuruşaraq Şuşa qalasına və Xankəndinə daxil oldular. Yenilməz 
fədakarlıqla vuruşan əsgərlərimiz daşnak ordusunu darmadağın etdi. Erməni süvari 
dəstəsinin başçısı Dəli Qazar öldürüldü. Əsgəranın böyür-başında gizlənən 
ermənilər xəndəklərdən çıxıb qaçmağa başladılar. Qarabağ dağlarında yenidən 
Azərbaycan bayrağı dalğalandı. Bu vaxt cəbhəyə gələn hərbi nazir Səməd bəy 
148 
 
Mehmandarov xain düşmən üzərində çalınan qələbəyə görə əsgərlərimizi təbrik 
edərək demişdi: «Qəhrəman əsgərlər, mən şəxsən Almaniya cəbhəsində bir çox 
döyüşlərdə olmuşam. Fəqət sizin qədər qəhrəman əsgərlərə az-az təsadüf etmişəm. 
Siz mənim ümidlərimi qüvvətləndirdiniz. Siz canınızla gənc  Azərbaycan 
ordusunun namusunu müdafiə etdiniz». 
Əsgəranda qanlı döyüşlər gedəndə Maqsud Şeyxzadə yeniyetmə bir gənc 
idi. On səkkiz yaşı yenicə tamam olmuşdu. Qəlbi vətən eşqi ilə döyünən bu gəncin 
ürəyi düşmənə, torpağımıza basqın edən ermənilərə nifrətlə dolu idi. Azərbaycan 
ordusunun yenilməzliyi qarşısında dözə bilməyib geri çəkilən daşnak tör-
töküntülərinin məhv edilməsi gənc şair Maqsud Şeyxzadənin də hədsiz sevincinə 
səbəb olmuşdu. Bu qələbədən ruhlanan şair iyirminci ilin martında «Qarabağ» və 
«Əsgəran marşı» kimi sanballı şerlər yazmışdır. İkinci şer bu günümüzlə daha çox 
səsləşdiyinə görə onu bütövlüklə möhtərəm oxuculara təqdim edirəm. 
Vardı Əsgəranda minlərlə əsgər,  
Aslan yavrusu tək sarsılmaz ərlər.  
İrəli, irəli ey islamlarım.  
Yağı yuvasını dağıdanlarım. 
 
Dəydi top gülləsi yad ordusuna,  
İstərəm alaylar dağılıb sına,  
İrəli, irəli, ey tərlanlarım.  
Geniş üfüqlərə can atanlarım. 
 
Görək mərd çıxacaq neçənci igid?  
Laləzar salacaq neçənci şəhid?  
İrəli, irəli, türk oğulları.  
Sizsiniz qısaldan uzaq yolları. 
Azərbaycan hərb tarixinin səhifələrinə yazılacaq belə parlaq qələbələrin 
ömrü təəssüf ki, bundan sonra bircə ay davam etdi. Mikoyanın, Qazarovun, 
Avetisovun, Amazaspın quyruq bulayıb qabaqlarına düşdüyü bolşevik — daşnak 
ordusu bir ay sonra işğalçı kimi Bakıya soxuldu. 
Həyatının son dəqiqələrinə kimi o məşum günü ürək ağrısı ilə xatırlayan 
xalqımızın böyük oğlu Məmməd Əmin Rəsulzadə yazırdı: «Azərbaycan 
Cümhuriyyəti hökuməti aprel ayının 27-də yuxusundan sərsəm bir halda qalxdı. 
Bir tərəfdə Bakı limanında lövbər salan dəniz qüvvələrinin üsyan bayrağı açdığını, 
digər tərəfdən Benaqazi (Binəqədi) Yanar dağı səmtdən Qızıl ordunun atəş saçaraq 
gəldiyini və geri qaçmaq istərkən yolunun Türkiyəli bir zabitin komandasında olan 
«Yardım alayı» tərəfindən kəsildiyini gördü». 
Bununla da dəhşətli, qorxunc bir dövr gəldi. Xüsusi bir amansızlıqla 
Vətənimizə hücum edən bolşevik-daşnak ordu birləşmələri vətənpərvər 
oğullarımızı qan içində boğdu. Ölkəmiz təqibə, böhtana məruz qaldı. Min cür 
149 
 
həngamələrlə, izahı olmayan həbslərin dalğası gücləndi. On minlərlə günahsız 
adamlar güllələndi. Azərbaycan Milli Ordusunun min iki yüzdən çox əsgər və 
zabiti Arazı keçərək o taylı qardaşlarımıza pənah apardı. Təqib olunan minlərlə 
ziyalımız Türkiyə, Fransa və Almaniyaya mühacirətə getdi. Bolşevik-daşnak 
təqibinin əzabkeşlərindən biri — zabit Ələsgər Əsgərov — Kəngərlinski şahidlik 
verir ki, «şəxsən özüm tərəfindən yoxlanılmış siyahıya görə, bolşeviklərin 
Azərbaycandakı ağalığı dövründə ancaq hərbi rütbəlilərindən məhv edilənlər: 
generallar — on iki, polkovnik və podpolkovniklər — iyirmi yeddi, kapitan və 
ştabs-kapitanlar — poruçik və podporuçiklər — qırx altı, praporşik və 
podpraporşik— yüz qırx səkkiz, qalanları — iki yüz altmış altı (hamısı 
müsəlmanlar)... 1920-ci ilin aprelindən 1921-ci ilin avqustunadək Azərbaycanda 
qırmızı terrordan qırx səkkiz min adam öldürülmüşdü ki, bunun da çox hissəsi 
ziyalıların payına düşürdü». 
1920-ci il mayın otuzunda «Kommunist» qəzeti bolşevik terrorunun 
alçaqlığına bəraət qazandıraraq, həyasızcasına «Layiqli cəza» adlı bir məqalədə 
yazırdı: «Ali inqilab tribunalı bu işə yalnız həqiqi proletar ədliyyə orqanları 
nümayəndələrinə xas olan ehtiyatlıq və təmkinlə nəzər salmışdır. Azərbaycanın 
azad əmək adamlarının mənafeyini əsas tutan tribunal heç bir «qanuni intiqam» 
duyğularına yol vermədən özünün soyuq və ölçüb-biçilmiş qərarını vermişdir», 
Bolşeviklər «təmkinlə», «soyuq və ölçülüb-biçilmiş» haqsız qərarları ilə 
Azərbaycan Milli Ordusunun say-seçmə yüksək rütbəli zabitlərindən və general 
oğullarından bizi məhrum etdilər. Yetmiş ildən çox adı və şöhrəti bağlı qapı 
arxasında qalan sərkərdələrimiz haqqında məlumatla bu gün tanış ola bilirik. 
 
Generallar 
GENERAL-MAYOR HƏBİB BƏY SƏLİMOV — Baş Qərargah və 
dəftərxana rəisi. Azərbaycan Demokratik Respublikasının hərbi Naziri, tam 
artilleriya generalı Səməd bəy Mehmandarovun iyirmi altı fevral min doqquz yüz 
on doqquzuncu ildə, otuz nömrəli əmri ilə general-mayor rütbəsi ilə təltif olunub, 
1920-ci ilin martında «Əsgəran müharibəsi» adı ilə məşhur olan cəbhənin 
qəhrəmanı. 1919-cu ilin iyul ayında briqada generalı Həbib bəy Səlimovun 
komandanlığı ilə Muğanda və Lənkəranda Azərbaycan milli hakimiyyətini tanımaq 
istəməyən malakan və rus-erməni silahlı qüvvələri darmadağın edilmişdir. 
Düşməndən qənimət üçün götürdüyü bir təyyarəni, iyirmi dörd topu və altmış 
pulemyotu Azərbaycan Ordusunda istifadəyə vermişdir. Muğan və Lənkəranı ana 
yurdu Azərbaycana qaytaran Həbib bəy buraya qısa müddətə vali təyin edilmişdir. 
1918-ci ildə Azərbaycanda olmuş türk podpolkovniki Rüştü «Bakı 
yollarında» («Hərbi məcmuə» № 93) kitabında Həbib bəyi igid bir sərkərdə kimi 
xatırlayır: «Cəsur və döyüş texnikasını gözəl bilən türk ordusunun yüksək rütbəli 
zabitləri tərəfindən layiqincə qiymətləndirilən polkovnik Həbib bəy rus ordusunda 
150 
 
yetişmiş azərbaycanlı zabitlərdəndir. Döyüşlərdə cəbhə iki yerə ayrılırdı: şimal və 
cənub qruplarına. Cənub qrupunun komandiri polkovnik Həbib bəy Səlimov idi». 
1919-cu ildə ordudakı maddi çətinlikləri görən polkovnik Həbib bəy 
Səlimov hökumətin adına göndərdiyi raportda ürək ağrısı ilə yazırdı: «Demək olar 
ki, bütün əsgərlər Azərbaycan əyalətlərində yerli əhalinin hesabına dolanır, yarıac, 
yarıtox həyat sürürlər. Hətta böyük və varlı şəhər olan Bakıda əsgərlərə yemək 
tapılmır. Nə polkun, nə də korpusların anbarları yoxdur. Əsgərləri həmişə «un 
şorbası» ilə yedirtmək olmaz ki... Onuncu polkun çoxlu əsgəri çəkməsiz və 
corabsızdır. Ordunu yeməksiz, paltarsız, atsız, təchizatsız yaratmaq olmaz. Yarıac, 
paltarsız əsgər əlbəttə ki, evə qaçmaq istəyəcək. 
Ona görə də özümə mənəvi borc bilərək aşağıdakı fikirlərimi çatdırım: 
1.Günün şüarı ancaq bu olmalıdır: hər şey ordu üçün. 
2.Kağızda deyil, rəsmi şəkildə bir korpus yaratmaq lazımdır.  
3.Belə korpusun yaradılması və təminatı üçün vəsaiti əsirgəməməli.  
Böyük  Napaleon Bonapart deyirdi ki, müharibə üçün üç şey lazımdır.  
Birincisi pul, ikincisi pul, üçüncüsü yenə də pul. 
Ordunu yedirtmək, geyindirmək və bolşevikləri nəzərdən qaçırmadan hər 
cür xəstəliklərdən qorumaq lazımdır». 
İndiyədək nə fotoşəkli, nə də tam tərcümeyi-halı əldə edilməyən cəsur 
general Həbib bəy Səlimovun müxtəlif arxivlərdən vətənpərvər ruhda yazılmış bir 
neçə məktub və teleqramını əldə edə bildik. Bu məktub və teleqramları Həbib bəy 
Qarabağ ərazi qoşunlarının komandanı olarkən, odlu döyüşlər gedən Şuşa və 
Ağdamdan göndərmişdir. Bunlar Həbib bəy Səlimovun döyüş yolunu qismən də 
olsa öyrənməyə imkan verir. 
«Hərb nazirinə 
Bakı alayında 390 süngü vardır. Noyabrın 23-də Qocaz istiqamətində 
vəziyyət tədricən bərpa olunur. Düşmən hər tərəfdən Zabuq çayının sağ sahilinə 
atılmışdır. Ümid edirəm ki, bu günlərdə ...rayonu tuta bilərik. Cəbrayıl dəstəsində 
vəziyyət tam başqadır. Ora iki batalyon — 3 000 süngü qüvvə göndərilməsə 
vəziyyəti düzəltmək mümkün olmayacaqdır. Yaranmış vəziyyətdə bu cür qüvvəni 
Xaçmaz dəstəsinin tərkibindən çıxarmaq, məncə mümkün deyildir. 
Mən indi sizin barışıq fikrinizlə o şərtlə razıyam ki, barışandan sonra 
gələcək üçün sürətlə hazırlıq işləri görülsün. 
General Həbib bəy SƏLĠMOV. 
20 aprel 1920-ci  il, ġuĢa». 
«Bakı, general-leytenant Əliağa Şıxlinskiyə. Dünənki döyüş göstərdi ki, 
ermənilər bütün vasitələrindən istifadə ediblər. Əsgəran cəbhəsində Dilicandan 
gəlmiş əla təlim edilmiş və çox gözəl döyüş aparan Dəli Qazarın partizanları bir 
yerə cəmləşiblər. İndiki partizanlara ümid bəsləmək olmaz. Onlara      kəsərli söz, 
xalqa çoxlu pul və bütün başqa vasitələrlə köməklik göstərmək lazımdır ki, onlar 
Vətənə daha böyük həvəslə xidmət etsinlər. Təkrar edirəm, məsələ çox ciddidir, 
151 
 
artıq Ermənistan və Azərbaycan arasında Qarabağda gizli müharibə gedir. Hər 
tərəfdən patronlar tələb edirlər. Onların neçəyə olursa-olsun alınıb gətirilməsi 
vacibdir. Hazırda dövlətin ehtiyatları Gəncədən Araza qədərki ərazidəki cəbhə 
üçün düşmən ilə müqayisədə həddindən artıq azdır. Ancaq etibarlı və yaxşı təşkil 
olunmuş partizanları müvəqqəti sizin tərəfə yönəldə bilərlər. 
General Həbib bəy SƏLĠMOV.  
31 mart 1920-ci il». 
 
*** 
Hərb Nazirinə 
«...Bu vəziyyət yerli əhali arasında çaxnaşma yaratdı. Onlar bizim Ağbulaq 
yaxınlığında dayanan alayımızı xəbərdar etmədən çaxnaşma salır və qaçırlar. 
Abdal kəndində olan əsgərlərin bir hissəsini də arxalarınca aparırlar. 
Bütün bunlar aralarında iki minə yaxın silahlı şəxslər olan Ağdam əhalisinin 
gözləri qarşısında baş verirdi. 
Bir nəfər belə Gülablıların köməyinə getmədi, əksinə iki-üç yüz erməninin 
Gülablıda görünməsi onlarda çaxnaşma saldı, əlbəttə onlar səsə-küyə salaraq 
mərkəzə teleqrama vurdular və Bakı da tez onların köməyinə gəldi. 
Mən Qarabağda baş verən hadisələrdən xəbərdaram və şəraitə görə 
mümkün olan bütün tədbirlərdən istifadə edirəm. Lakin, abdallıların,      
gülablıların, Xaçinki kənd əhalisinin arzusu ilə qoşunu ata bilmərəm. Ayın on 
doqquzunda səhər saat 10-da mən özüm Ağdamda oldum, partizanlar üçün 
məhkəmə qurdum, lazım olan tədbirləri gördüm. 
Nəticədə biz Güləbird kəndini, Qızıl hündürlüyünü tutmuşuq, Abdal 
kəndinə hücumu davam etdiririk. 
Mənə inanın ki, mən özümü qorumuram, şəxsən olduğum və komandirlik 
etdiyim yerlərdə düşmənin qəflətən yaxalamasına yol verməyəcəyəm. 
Tatar alayının dərhal Cəbrayıla gəlməsinin böyük əhəmiyyəti olar, çünki bu 
alayın əksəriyyətini ləzgilər təşkil edir, bu da Quba qəzasında az fayda verə bilər. 
General Həbib bəy SƏLĠMOV. 
20 aprel 1920-ci il, ġuĢa». 
 
*** 
«Bakı, general-leytenant Əliağa Şıxlinskiyə. 
Dronun (Qarabağ ərazisində döyüşən erməni-daşnak silahlı birləşmələrin 
komandiri — Ş.N.) qüvvələrinin hücumu zamanı Şuşa şəhərinin vəziyyətinin nə 
dərəcə ağır ola biləcəyini nəzərə alaraq, ermənilərə Cavad qəzası süvari 
qoşunlarının köməkliyi ilə Cəbrayıl qəzası tərəfindən güclü təzyiq göstərilməsini 
lazım bilirəm. Eyni zamanda İran şahsevənləri Zəngəzur qəzasına soxulsaydılar 
daha yaxşı olardı. Geniş hücum əməliyyatı aparmaq üçün tək Cəbrayıl qəzasının 
vəsaiti kifayət deyildir. 
152 
 
ADR-in Qarabağ ərazi qoĢunlarının komandanı general  Həbib bəy 
SƏLĠMOV. 
31mart 1920-ci il». 
*** 
Hərb nazirinə 
«...Bizimkilərin geriyə qaçmalarının qarşısını özüm rəhbərlik etdiyim yüz 
nəfərlik parlament mühafizə dəstəsi ilə aldım. Artilleriya, xüsusilə Nəbibəyovun 
batareyası əla atışırdı, lakin təəssüf ki, batareya komandiri hissə qapılıb, batareya 
ilə həmləyə keçdi. Hal-hazırda ermənilər Əsgəranı, Xanabad kəndini, 3360-cı 
yüksəkliyi, Daşbaşı kəndini tuturlar. 
Ümumiyyətlə biz döyüşərək erməniləri iki verst geri çəkilməyə məcbur 
etmişik. Aşağıdakı itkiləri vermişik: alayın..., praporşik Nəcəfəliyev və on altı 
əsgər öldürülüb. Parlamentin mühafizə dəstəsindən podporuçik Dauşvili, praporşik 
Əsgərov, Ərəbov yaralıdırlar. Əsgərlərdən yeddi nəfər ölmüş və on beşi isə 
yaralıdır. 
Döyüşçülərin əhval-ruhiyyəsi yaxşıdır. Düşmən çox böyük itkilər vermişdir, 
tək Xaramutda 60-a qədər düşmən cəsədi sayılmışdır. 
General Həbib bəy SƏLĠMOV. 
1 aprel 1920-ci il, Ağdam. 
Naxçıvan Mərkəzi Dövlət Arxivində saxlanan səksən iki nömrəli protokol 
isə cəsur general haqqında ağ yalanla doludur. 1920-ci il avqustun iyirmi ikisində 
Naxçıvan komyaçeykasının iclasında hərbi komissar Starovun sədrliyi və 
Fyodorovun katibliyi ilə yeddi nəfər bolşevik, musavat generalı Həbib bəy 
Səlimovun «fəaliyyəti barədə işə» baxırlar. Lakin cəmi üç nəfər — «troyka» 
dindirilmişdir. 
Birinci Ģəxs ġaxtaxtinski: «General Səlimov zəhmetkeş xalqın satqınıdır, 
səbatsızdır. O, Bakıdan İrana qaçdı və oradan Naxçıvana gəlib camaatı dilə tutdu 
ki, əhali razılıq versin onun polku 600 əsgər, 10 ədəd top və bir neçə pulemyotla 
Naxçıvana gəlsin. O, Sovet hökuməti əleyhinə təbliğat aparırdı. Lakin indiki 
hökumətə qarşı günahını boynuna almır. Polkun silahlarını İranda satıb 
mənimsəmişdir». 
Ġkinci Ģəxs Rüstəmov: «Mən Şaxtaxtinskinin dediklərini təsdiq edirəm və 
əlavə olaraq bildirirəm ki, general Səlimov yerli əhalini başa salırdı ki, onun 
başçılığı ilə Naxçıvana yeni polk toplasın və bolşeviklər əleyhinə vuruşsunlar... O, 
həqiqətən Sovet hökuməti əleyhinə təbliğat aparırdı...» 
Üçüncü Ģəxs Xəlilbəy: «Daşnaklar Şuşaya hücum edəndə (1920-ci ilin mart 
ayında — Ş. N.) Azərbaycan hökuməti korpus təşkil edib Səlimovun başçılığı ilə 
cəbhəyə, daşnaklarla vuruşmağa göndərdi. Lakin, Səlimovun təcrübəsizliyi və 
korpusa başçılıq edə bilmədiyindən xeyli yaralı və ölüm hadisələri olmuşdur. 
153 
 
Lakin mən işə qarışandan sonra döyüş müvəffəqiyyətlə başa çatdı və daşnak 
hücumu darmadağın edildi.
1
 
Bütün bunlardan sonra Azərbaycan hökuməti ona 242-ci polka və üçüncü 
kavpolka başçılıq etməyi tapşırdı. O vaxtkı qırmızılar Bakıya yaxınlaşırdı, mən ona 
təklif etdim ki, qırmızıları müdafiə etsin. O, söz versə də sözünü yerinə yetirmədi, 
satqınlıq elədi. Sovet hökuməti əleyhinə təbliğat aparmağa başladı». 
Yekunda: yoldaş Starov təklif etdi ki, general Həbib bəy Səlimovu həbs 
edib XI ordunun hərbi sovetinin sərəncamına göndərmək. 
Təklif bir səslə qəbul edildi.  
Burda «sapı özümüzdən...» olan müdrik el   deyimini xatırlamaya bilmirsən. 
Bu yalan və iftiralardan sonra general Həbib bəy Hacı Yusif oğlu Səlimovu 
bolşeviklər güllələdilər. 
General-mayor Cavad bəy ġıxlinski — birinci piyada diviziyasının 
komandanı. Zəngəzur döyüşlərinin (1919) fəal iştirakçısı. 1920-ci ilin mayında 
Gəncə üsyanının təşkilatçısı, həmin üsyandan sonra İrana mühacirətə getmişdir. 
General-mayor Əbdülhəmid bəy ġərifbəy oğlu QaytabaĢı — 1919-cu il 
dekabrın onundan Baş Qərargahın rəisi və növbətçi generalı. Peşəkar hərbçi kimi 
milli ordu quruculuğunda əvəzsiz xidmətləri olmuşdur. Şəxsi heyətin təşkili, 
qərargahda növbətçilik sistemi, yeni hərbi idarə və hərbi müəssisələrin yaradılması 
üçün var qüvvəsi ilə çalışan general Əbdülhəmid bəy Qaytabaşı yazırdı: «Cəmi bir 
il ərzində Baş Qərargahın fəaliyyəti təşkil olunub qaydaya düşdü. Öhdəmizə düşən 
bütün vəzifələri qərargahın digər üzvləri ilə birlikdə vicdanla, namusla və 
yorulmadan yerinə yetirdik». 1920-ci il aprelin otuzunda bolşevik ordusunda 
müvəqqəti Qərargah rəisi olub. Həmin ilin iyun ayında Gəncə üsyanına görə 
günahlandırılıb güllələnmişdir. 
General-mayor Murad Gəray bəy Tlexas — 1918-ci ildə Baş Qərargahda 
Baş Artilleriya idarəsinin rəisi. On doqquzuncu il dekabrın dördündən Bakı 
şəhərinin general-qubernatoru Azərbaycan Milli hərəkatında və ordu 
quruculuğunda önəmli yeri var. Milliyyəti çərkəz idi. 1874-cü ildə Kuban 
vilayətində hərbçi ailəsində anadan olub. Sankt-Peterburqdakı Mixaylovsk 
artilleriya məktəbini bitirib. Port-Artur və Birinci dünya müharibəsində iştirak 
edib. Hər iki müharibədə nümunəvi döyüş zabiti kimi şöhrət qazanıb. 1918-ci ildə 
Azərbaycanın ağır günündə, din qardaşı kimi kömək etməyə könüllü gəlib. 
İyirminci ildə bolşeviklərin istilasından sonra inqilabçı Əli Bayramovun 
qatillərindən biri kimi həbs edilib. Mayın 21-dən 29-dək Ali İnqilab Tribunalının 
                                                          
1 Xəlilbəy  tamamilə haqsız və qərəzli danışıb. O döyüşdən yazılan çoxlu xatirələrdə və arxiv 
sənədlərində daşnakların 1920-ci ilin martında Şuşa və Xankəndindən əzilib çıxarılması məhz general 
Həbib bəy Səlimovun komandirlik məharəti sayəsində olduğu dönə-dönə qeyd olunub. Xəlil bəy isə 
həmin döyüşdə kiçik könüllülər dəstəsinin komandiri olmuşdur — müəl. 
 
154 
 
məhkəməsində şahid kimi dindirilmişdir. Əli Bayramovun ölümündə günahı sübut 
olunmadığına baxmayaraq, əksinqilabçı və musavat generalı kimi mayın 29-da 
gecə saat ikidə güllələnmişdir. İlyarımlıq Azərbaycan ordusundakı əla fəaliyyəti 
hərb nazirinin və Baş Qərargah rəisinin iki əmrində tam öz əksini tapır. 1919-cu 
ilin sentyabr və dekabr aylarında verilən 421 və 559 nömrəli əmrlər Azərbaycan 
Yeni Tarix Mərkəzi Dövlət Arxivində «tamamilə məxvidir» qrifi ilə saxlanılır. 
«Bizim üçün böyük əhəmiyyətə malik olan müxtəlif predmetlər, silahlar və 
başqa hərbi əmlak əldə etmək üçün mən Gürcüstan Respublikasının Tiflis şəhərinə 
Baş Artilleriya idarəsi rəisi, general-mayor Murad Gəraybəy Tlexasın rəhbərliyi 
altında komissiya göndərmişdim. 
Bir sıra ciddi çətinliklərə baxmayaraq, qısa müddət ərzində, olduqca sərfəli 
qiymətlərlə Bakıda və Gəncədə qiymətli əmlak kütləsi quraşdırılmış və 
gətirilmişdir. 
Əldə edilmiş predmetlərin əksəriyyəti təzə, istifadə olunmuşları isə tam 
yararlı haldadır. 
Mənim komissiyaya verdiyim tapşırığın bu cür əla yerinə yetirilməsini, ona 
general-mayor Murad Gəray bəy Tlexas kimi qeyrətli, təcrübəli və vicdanlı şəxsin 
rəhbərliyində görürəm və ona xidməti şəxslər tərəfindən səmimi minnətdarlığımı 
bildirirəm. 
Eləcə də, alınmış malların baxılmasında, qəbulunda və yola salınmasında 
iştirak etmiş komissiyanın bütün üzvlərinə minnətdarlığımı bildirirəm. 
                  Hərb naziri, Artilleriya generalı  
Səməd bəy MEHMANDAROV 
BaĢ Qərargah rəisi, general-mayor  
Həbib bəy SƏLĠMOV». 
(Fon. 2900, siy. 7, sax. v. 1. səh. 7) 
*** 
«Hərb nazirliyi təşkil edilərkən, ordunun özü kimi, mərkəzi idarələrinin və 
müəssisələrinin də, demək olar ki, heç nədən yarandığı zaman general-mayor 
Murad Gəray bəy Tlexas Baş Artilleriya İdarəsinin rəisi vəzifəsini icra etməyə 
başlamışdır. General-mayor Tlexas, doğma ordumuzun təşkil edilməsi işlərində 
mənim ən yaxın əməkdaşlarımdan biri olmuşdur. İgid insan və yorulmaz təcrübəli 
xidmətçi olan Murad Gəray bəy Tlexas ordunun silahlanması, bütün Azərbaycan 
boyu səpələnmiş artilleriya əmlakının toplanması, artilleriya anbarlarının və 
emalatxanalarının qurulması işlərində böyük əmək sərf etmişdir. 
İndi həmin generala Respublikanın müdafiə olunması üzrə yüksək dərəcədə 
mühüm hərbi vəzifələrin həvalə edilməsi ilə əlaqədar olaraq, ümumi işin xatirinə 
onun Baş Artilleriya idarəsi rəisi vəzifəsindən azad edilməsini daha faydalı bilirəm. 
Bu vəzifənin bir illik yerinə yetirilməsi müddətində göstərdiyi nümunəvi iş, 
səy və görkəmli nailiyyətlər üçün hörmətli Murad Gəray bəy Tlexasa xidməti 
şəxslər tərəfindən səmimi təşəkkürümü bildirirəm. 
155 
 
                Hərb naziri, Artilleriya generalı  
Səməd bəy MEHMANDAROV 
          BaĢ Qərargah rəisi, general-mayor  
Həbib bəy  SƏLĠMOV». 
(F. 2900, siy.1, sax.v. I. səh.127) 
General-mayor Ġbrahim ağa Usubov — Milli  orduda atıcılıq işləri üzrə 
müfəttiş və hərbi-tədris müəssisələrinin rəisi. 1919-cu ilin avqustundan isə ikinci 
süvari diviziyasının komandanı.  1920-ci il iyulun 16-da    bolşeviklər onu Nargin 
adasında güllələyib. 
General-leytenant Məmməd bəy  Sulkeviç — Krım hökumətinin sabiq 
başçısı. 1919-cu ilin martından Azərbaycan Milli Ordusunda Baş Qərargah rəisi 
olmuşdur. 1920-ci il iyulun on beşində «əksinqalibi fəaliyyətdə» ittiham 
olunduğuna görə bolşeviklər güllələdilər. General-mayor ġahzadə Əmir Kazım 
Mirzə Qacar  — 1918-ci il dekabrın 1-dən Azərbaycan ordusunda xidmətə 
başlamışdır. 1919-cu il dekabrın 18-dən Gəncənin komendantı təyin olunmuşdur. 
İyirminci ilin iyununda Gəncə üsyanında fəal iştirak etdiyinə görə həbs edilmiş və 
bolşevik çekası Tuxareli tərəfindən şaşka ilə doğranmışdır. 
General-mayor   Davud bəy   Sadıq bəy oğlu Yadigarov — Azərbaycan 
Milli Ordusunda mühafizə diviziyasının rəis müavini. İyirmi üç oktyabr min 
doqquz yüz on doqquzuncu ildə hərbi nazir Səməd bəy Mehmandarovun 492 
nömrəli əmrilə general-mayor rütbəsi ilə təltif olunub. 
General-mayor Xəlil bəy Mirəli xan oğlu TalıĢxanov — 1918-ci ildə 
Vətəndaş müharibəsindən Azərbaycana qayıdan «Dikaya diviziya»nın tərkibindəki 
Tatar (Azərbaycan — Ş. N.) alayının komandiri. Həmin il Bakıdakı daşnak hərbi 
qüvvələri tərəfindən həbs olunmuş, lakin yerli əhalinin haqlı tələbi ilə azad 
edilmişdir. 
1859-cu ildə Tiflisdə anadan olan Xəlil bəy Birinci Dünya Müharibəsində 
iştirak etmişdir. 1920-ci ilə kimi Azərbaycan Ordusunda xidmət etmişdir. 
Bolşeviklərin istilasından sonra son taleyi barədə heç bir məlumat yoxdur. 
General-mayor Əlyar bəy Mehdi oğlu HaĢımbəyov — 1918-ci ildə 
Azərbaycan Cümhuriyyətinin Daxili İşlər Nazirinin müavini. Birinci Dünya 
müharibəsində üçüncü Qafqaz araba-karvan briqadasının komandiri olmuşdur. On 
yeddinci ildə istefaya çıxan general Əliyar bəy 1918-ci ildə Azərbaycan 
Cümhuriyyətində könüllü xidmətə başlamışdır. 
General-mayor Əliyar bəy Haşımbəyov 1856-cı il martın səkkizində Bakı 
şəhərində anadan olmuşdur. İlk təhsilini ədadiyə (realnı) məktəbində alan Əliyar 
bəy 1871-ci ildə Tiflisdəki piyadalar məktəbinə daxil olmuşdur. 1918-ci ildən 
artilleriya qoşunlarının piyada hissələrində xidmətə başlamışdır. 
Hərbi xidmətinin otuzuncu ilində — 1908-ci il dekabrın altısında general-
mayor kimi yüksək rütbəyə layiq görülmüşdür. Ordudakı qüsursuz xidmətinə görə 
1889-cu ildə üçüncü dərəcəli «Müqəddəs Stanislav», 1894-cü ildə üçüncü dərəcəli 
156 
 
«Müqəddəs Anna», 1895-ci ildə ikinci dərəcəli «Müqəddəs Stanislav», 1898-ci 
ildə ikinci dərəcəli «Müqəddəs Anna» və 1904-cü ildə «Müqəddəs Vladimir» 
ordenləri ilə təltif olunmuşdur.  
1919-cu ildə Hərbi İntendant idarəsinin rəisi işləyən general Əliyar bəy 
Haşımbəyovu 1920-ci ildə bolşeviklər güllələmişlər.   
General-mayor Teymur bəy Novruz oğlu Novruzov — Milli Orduda 
süvari diviziyasının qərargah rəisi. İki avqust min doqquz yüz on doqquzuncu ildən 
birinci Tatar alayının komandiri, dörd sentyabr 1919-cu ildən süvari diviziyasının 
rəisi. Birinci Dünya müharibəsində dörd dəfə Müqəddəs Georgi ordeni ilə təltif 
olunmuşdur. Azərbaycan Demokratik Cümhuriyyətinin 1919-cu il iki avqust tarixli 
əmrilə ordudakı əla xidmətlərinə görə general-mayor rütbəsi verilmişdir. 20-ci ildə 
bolşeviklərin təzyiqindən Almaniyaya mühacirətə getmişdir. 
General-qubernator Cavad bəy Rza bəy oğlu Məlikyeqanov — 1920-ci il 
sentyabrın on doqquzunda komissar Nersesov tərəfindən həbs edilib. Az müddət 
Bakıda, Bayıl həbsxanasında saxlanıldıqdan sonra Kareliyanın Keme şəhərinə 
sürgün edilmişdir. Həyat yoldaşı məşhur maarifpərvər Məryəm xanım 
Bayraməlibəyovaya 1935-ci ildə sürgündən göndərdiyi məktubunda yazırdı: «...sən 
yaxşı bilirsən ki, mən Vətənimi, Azərbaycanımı, xalqımı sevirəm. Hər şeydən əziz 
tuturam və canımı onlara qurban verirəm...». 
Şimal həbs düşərgələrində olmazın əzablar çəkən, 1918-ci ildən Azərbaycan 
parlamentinin üzvü Cavad bəy 1942-ci il mayın 18-də ürək partlamasından 
həbsxanada vəfat etmişdir. 1917-ci ildə könüllü surətdə Müsavat partiyasına daxil 
olan Məlikyeqanov Lənkəran şəhərinin general-qubernatoru olmuşdur. 
Həyat yoldaşı Məryəm xanım 1937-ci il noyabrın on dördündə həbs edilib 
Arxangelsk şəhərinə sürgün edilmişdir. On doqquz il sonra gözləri şikəst halda 
Bakıya qayıdan Məryəm xanım Bayraməlibəyova 1967-ci ildə vəfat etmişdir. 
General-qubernator Əmir xan Cahangir xan oğlu Xoyski— Qubada və 
Bakıda qubernatorun müavini olub. 1919-cu il oktyabrın on üçündə Qazax 
qəzasının qubernatoru təyin edilib. 
Azərbaycan Cümhuriyyətinin Xarici işlər naziri Fətəli xan Xoyskinin 
qardaşı oğludur. 1920-ci il iyunun on doqquzunda əmisi Tiflisdə teatrdan çıxarkən 
muzdlu erməni qatili tərəfindən öldürüldükdən sonra Əmirxan ailəsi ilə Türkiyəyə 
qaçmışdır. Ali təhsilli idi: Peterburq Universitetinin hüquq fakültəsini bitirmişdi. 
1966-cı ildə İstanbul şəhərində vəfat etmişdir. 
General-qubernator Xosrov bəy PaĢa bəy oğlu Sultanov— 1919-cu il 
yanvarın on beşindən Qarabağın general-qubernatoru. Həmin il martın 21-dən 30-
dək olan Əsgəran döyüşlərində daşnak generalı Dronun quldur dəstələrini 
darmadağın etmişdir. İyun ayının əvvəllərində gizli yolla Şuşaya silah gətirən 
erməni milli Şurasının üzvlərini həbs edib, onların Qarabağ hüdudlarından 
çıxarılmasına nail olmuşdur. Zaqafqaziya Seyminin və Azərbaycan Parlamentinin 
157 
 
üzvü idi. 1918—1920-ci illərdə daşnakların Qarabağdan təmizlənməsində qardaşı 
Sultan bəylə birlikdə misilsiz xidmət göstərmişdir. 
Xosrov bəy 1879-cu il martın 10-da Laçın rayonunun Kürdhacı kəndində 
anadan olub. Orta təhsilini Gəncə klassik gimnaziyasında, ali təhsilini isə Odessa 
Universitetində almışdır. 1920-ci il aprel çevrilişindən sonra Türkiyənin Trabzon 
şəhərinə mühacirətə getmişdir. Az sonra daşnak təqibindən İstambula köçmüş və 
1941-ci ildə orada vəfat etmişdir. 
General-mayor Feyzulla Mirzə Qacar — Azərbaycan Demokratik 
Respublikasının hərbi naziri tam artilleriya generalı Səməd bəy Mehmandarovun 
doqquz yanvar    min doqquz yüz on doqquzuncu ildə iyirmi nömrəli əmri ilə 
Gəncədəki süvari diviziyasının qarnizon rəisi təyin olunub. 
General-mayor Vasili Dmitriyeviç Karqatleteli — İstehkamçılar hərbi 
məktəbinin rəisi. Müvəqqəti hərbi nazir tam artilleriya generalı Əliağa Şıxlinskinin 
yüz altmış yeddi nömrəli əmrilə 1920-ci il martın iyirmi dördündə general-mayor 
rütbəsi verilib. 
General-mayor ġahzadə Məhəmməd Mirzə Qacar — Milli orduda Baş 
Artilleriya idarəsinin rəisi. 1919-cu il iyulun doqquzunda əla xidmətlərinə görə 
general-mayor rütbəsi verilmişdir. General Şahzadə Məhəmməd Mirzə Qacar 
haqqında hərb naziri Səməd bəy Mehmandarovun və Baş Qərargah rəisi Həbib bəy 
Səlimovun həmin il noyabrın 30-da imzaladıqları bir nömrəli əmr onun sərkərdəlik 
fəaliyyəti barədə nadir sənədlərdən biridir: 
«Hərb naziri köməkçisinin məlumatından aydın olur ki, general-mayor 
Şahzadə Məhəmməd Mirzə Qacar birinci piyada diviziyasına müvəqqəti 
komandanlıq etdiyi müddətdə Gəncə qarnizonunun rəisi vəzifəsini icra edərkən, 
batalyon yaradılması və xüsusi təyinatla yola salınması, eləcə də qoşun hissələrinin 
isti və əsgəri geyimlə təmin edilməsində çoxlu səy və fəaliyyət göstərmişdir. Buna 
görə də mən ona səmimi minnətdarlığımı bildirirəm». 
General-mayor Mirkazım xan Mirəli xan oğlu TalıĢxanov — 1855-ci il 
iyulun on yeddisində Bakıda anadan olmuşdur. Talış xanlarının nəslindəndir. 1917-
ci ilə qədər Rusiyanın müxtəlif şəhərlərində rota, alay və batalyon komandiri 
olmuşdur. Birinci Dünya müharibəsindəki xidmətlərinə görə general-mayor rütbəsi 
alıb. 1918—20-ci illərdə Lənkəran Dairə müfəttişi vəzifəsində işləmişdir. 
General-mayor Mirkazımxan Talışxanov 1938-ci ildə səksən dörd yaşında 
Bakıda vəfat etmişdir. 
General-mayor ġahzadə Əmənnulla Mirzə Qacar — 1918-ci il dekabrın 
birində könüllü olaraq Milli Orduda qulluğa başlamışdır. Müxtəlif vəzifələrdə 
işləmişdir. 1920-ci il yanvarın 27-də Xankəndində yerləşən birinci süvari 
diviziyasının rəis müavini olmuşdur. 1862-ci ildə Şuşada anadan olan Əmənulla 
xan iyirmi səkkiz il Kuban-Kazak nizami hissəsində xidmət etmişdir. 1917-ci ildə 
general-mayor rütbəsi verilib. Bolşevik təzyiqindən (1920-ci ildə) İrana mühacirətə 
getmiş və 1937-ci ildə Tehranda vəfat etmişdir. 
158 
 
General-mayor Səməd bəy Məşədi bəy oğlu Rəfibəyov — Tiflis kadet 
korpusunu 1916-cı ildə bitirib. İlk hərbi xidmətə yeddinci Qafqaz sərhəd alayında 
başlayıb. 1918-ci ilin yanvarından yeni yaranan Müsəlman korpusunda birinci Bakı 
atıcı polkunda rota komandiri kimi bolşevik-daşnak dəstələrinə qarşı vuruşmuşdur. 
Poruçik Səməd bəy 1918-ci il iyulun 2-də əla xidmətinə görə ştabs-kapitan 
rütbəsi alır. Nuru paşanın təqdimatı ilə Azərbaycan dəmir yolunun müvəqqəti 
komissarı təyin olunur. 
Respublika Müdafiə nazirinin əmrilə 1919-cu ilin fevralında birinci 
Cavanşir polkunu və Lənkəran ehtiyat alayını təşkil edir. 
Hərb naziri general Səməd bəy Mehmandarovun və müavini Əliağa 
Şıxlinskinin əmr və raportlarında Səməd bəy Rəfibəyov bilikli, enerjili və qoçaq 
komandir kimi xarakterizə edilir. Podpolkovnik Səməd bəy Rəfibəyovun birinci 
Cavanşir piyada polku 1920-ci ilin mart-aprel aylarında Xankəndində və Şuşada 
erməni daşnaklarına qarşı mərdliklə vuruşub. 
Bolşevik istilasından sonra Türkiyəyə mühacirətə gedən Səməd bəy 
Rəfibəyov hərbi fəaliyyətini dayandırmamışdır. Qoşun komandanlığı vəzifəsinə 
qədər yüksələn istedadlı eloğlumuz böyük Atatürk paşanın yaxın silahdaşı və dostu 
olmuşdur. Ona 1948-ci ildə general-mayor rütbəsi verilmişdir. 
Birinci dərəcəli «İstiqlal ordeni» ilə təltif olunan Səməd bəy Rəfibəyov 
1892-ci ildə qədim Gəncənin Balabağban qəsəbəsində anadan olmuş, 1980-ci il 
oktyabrın 20-də İstambulda vəfat etmişdir. 
General-mayor Məmmədsadıq bəy Ġsmayıl oğlu Ağabəyzadə — 
şərqşünas alim kimi daha çox məşhurdur. 1919-cu ildə Azərbaycan Demokratik 
Cümhuriyyətində daxili işlər nazirinin müavini olmuşdur 1920-ci ildə İstambula — 
əmisi oğlu, professor Əlibəy Hüseynzadənin yanına gedir. Bir il orada yaşadıqdan 
sonra Fransaya mühacirətə gedir. Ali məktəblərdə fars və türk dillərindən dərs 
deyən Məmmədsadıq bəy fransızcanı da gözəl bilirdi. 
Bəxtinə cəlayi-vətənlik düşən görkəmli Azərbaycan oğlu Məmmədsadıqbəy 
Ağabəyzadə 1927-ci ildən Lvov universitetinin professoru Ziqmund 
Smoqjevskinin dəvətilə Lvov universitetində işləyir. O, ərəb, fars, türk dillərindən 
dərs deyir, islam paleoqrafiyasını, epiqrafiyasını və kaliqrafiyasını tədris edirdi. 
Məşhur polyak şərqşünasları Teofil Volodarski, Olqa Bak, Tadeuş Levitsin və 
başqaları həmyerlimiz, general-professor Məmmədsadıq bəyin yetirmələri 
olmuşlar. Hərbi fəaliyyətilə yanaşı şərqşünas kimi də böyük şöhrət qazanan M. 
Ağabəyzadə 1904-cü ildə rus dilində «Türkmən ləhcəsi», 1931-ci ildə polyak 
dilində «Türk dili», 1932-ci ildə «Fars dili», 1934-cü ildə «Ərəb dilinin 
qrammatikası» kimi sanballı əsərlərini nəşr etdirmişdir. 
1944-cü ildə Lvov şəhəri faşistlər tərəfindən alınanda bir alman zabiti tənha 
yaşayan professor Məmmədsadıq bəyin mənzilini öz qərargahına çevirir. 
Yarıqaranlıq, nəmli zirzəmiyə köçən Məmmədsadıq bəyin zəif vücudu daha da 
pisləşir. Elm fədaisi və müsavat generalı Məmmədsadıq bəy Ağabəyzadəni 1944-
159 
 
cü il noyabrın 8-də sevimli tələbəsi Tadeuş Levitski Lvov şəhər qəbristanlığında 
dəfn edir. «Əgər qardaşlarım
1
 gəlib çıxmasalar, onda nəyim varsa, T. Levitskiyə 
qoyub gedirəm. Mənə uzun müddətli sədaqətli xidmətinə görə pani Severina 
Vilkoşinskayaya üç yüz zlot, Teodozi Krulyovaya yüz zlot, Olqa Voşçaka, mənim 
şagirdimə bir kitab və istədiyi üç qramafon val verərsiniz». 
Bu, bolşevik təzyiqindən qürbətdə tənha yaşayan görkəmli həmyerlimizin 
ölümqabağı yazdığı vəsiyyətindən bir parçadır. 
General-şərqşünas Məmmədsadıqbəy 1865-ci ildə Göyçayda anadan 
olmuşdur. İlk təhsilini Bakı realnı məktəbində alan M. Ağabəyzadə 
Konstantinovsk piyada məktəbini əla qiymətlərlə bitirmişdir. Ona görə də 1886-cı 
ildə Sankt-Peterburqdakı Mixaylovski artilleriya məktəbinin üçüncü kursuna qəbul 
edilmişdir. Az müddət Qafqazda qulluq edən gənc zabit Məmmədsadıq bəy 
yenidən Peterburqa qayıdıb Xarici İşlər Nazirliyinin Şərq dilləri kurslarında təhsil 
alır.      1899-cu ildən 1913-cü ilə kimi Türküstan hərbi dairəsində qulluq edir. Əla 
hərbi xidmətinə görə general-mayor rütbəsi  alıb. 
General Məmmədsadıq bəy Ağabəyzadə Birinci Dünya müharibəsində  
iştirak etmişdir. 
General-mayor Konstantin Davıdoviç Çxeidze — 1919-cu ildə Gəncədən 
Bakıya köçürülmüş Azərbaycan hərbiyyə məktəbinin rəisi. 
«...Adını xatırlamadığım daha bir neçə qurbanlarımız və şəhidlərimiz vardı. 
Azərbaycan cəlladı Bağırovun bir məlumatında qeyd olunduğu kimi, əlli ikidən 
artıq qanlı xalq üsyanlarında fədakaranə ölən minlərcə igid partizanlarımızı da 
unutmayalım. Gənc ordumuzun şəhid komandanları Həmid Qaytabaşıları, 
Süleyman paşaları, Murad Gəraylını, İbrahim ağanı (general-mayor İbrahimağa 
Usubov — Ş. N.), Səlimov Həbibbəyləri və bir çox digərlərini də yada salalım» 
(M. Ə. Rəsulzadə «Azərbaycan davası» məqaləsindən). 
 
 
 
 
 
 
 
 
 
 
 
                                                          
1 General-professor Məmmədsadıq bəyin iki qardaşı və bir bacısı olmuşdur   —   Həzrətbəy, Rəhimbəy 
və  Badam  xanım — müəl. 
 
160 
 
 
 
Redaktoru R.Faxralı 
Korrektoru N.Qılınclı 
Rəssamı A.Ələkbərov 
 
 
 
 
 
 
 
 
 
Yığılmağa verilmiş 3.05.95.  Çapa imzalanmış 4.12.95. 
Kağız formatı 60x90 1/16.  Ofset kağızı № 1.  
Uçot nəşr vərəqi 12+1,0 (şək.) Fiziki və şərti çap vərəqi 13,25. 
Sifariş 199. Sayı 3000.  
―Hərbi nəşriyyat‖ın mətbəəsində çap olunmuşdur. 
370007, Bakı şəhəri, C.Hacıbəyli küç. 26. 
 
 
 
 
 
