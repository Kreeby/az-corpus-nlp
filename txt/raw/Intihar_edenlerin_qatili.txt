www.kitabxana.net 
Milli Virtual Elektron Kitabxana 
“Çağdaş Azərbaycan bədii nəsri”: N 01 (38 - 2016) 
 
   Amid Əlioğlu 
 
“İntihar edənlərin qatili” 
 
Roman 
 
YYSQ - Milli Virtual-Elektron Kitabxananın e-nəşri  
YYSQ – 2016 
 
06.01.2016 
Yeni Yazarlar və Sənətçilər Qurumu 
www.yysq.org  
 
 
www.kitabxana.net                      Amid Əlioğlu 2016 
 
 
www.kitabxana.net 
Milli Virtual-Elektron Kitabxananın təqdimatında 
Bu e-kitab Yeni Yazarlar və Sənətçilər Qurumunun "Çağdaş 
Azərbaycan bədii nəsri" ədəbi-kulturoloji layihəsi 
çərçivəsində təqdim edilir. Elektron kitab N 01  (31 - 2015) 
Kulturoloji layihəni maliyyələşdirən qurum:  
YYSQ - http://www.yysq.org  
Amid Əlioğlu 
“İntihar edənlərin qatili” 
 
Roman 
 
Redaktə və bütün hüquqlar müəllifə məxsusdur. 
Kitab YYSQ tərəfindən e-nəşrə hazırlanıb. 
Virtual redaktoru və e-nəşrə hazırlayanı:  Aydın Xan (Əbilov), 
yazar-kulturoloq 
YYSQ - Milli Virtual-Elektron Kitabxananın e-nəşri 
Bаkı, YYSQ – 2016 
www.kitabxana.net                      Amid Əlioğlu 2016 
 
 
 
DİQQƏT 
Müəlliflik hüququ Azərbaycan Respublikasının 
qanunvericiliyinə və əlaqədar beynəlxalq sənədlərə uyğun 
qorunur. Müəllifin razılığı olmadan kitabın bütöv halda, 
yaxud hər hansı bir hissəsinin nəşri, eləcə də elektron 
informasiya daşıyıcılarında, İnternetdə yayımı yasaqdır. Bu 
qadağa kitabın elmi mənbə kimi istifadəsinə, araşdırma və 
tədqiqatlar üçün ədəbiyyat kimi göstərilməsin şamil olunmur.  
www.kitabxana.net                      Amid Əlioğlu 2016 
 
 
ÖN SÖZ 
Mistik reallıq: intiharlar... 
 
Amid Əlioğlu bədii söz sənətimizdə ən yeni 
ədəbi nəslin maraqlı nümayəndəsi olaraq klassik 
ədəbi-estetik texnologiyalar ilə çağdaş virtual – 
İnternet, yaxud şəbəkə ədəbiyyatının sərhədində 
özünə prozaik cığır açan gənc yazarlarımızdandır. Bir 
kulturoloji yazımda da göstərdiyim kimi, XX əsr və 
XXI əsrin ilk əvvəli Azərbaycan ədəbiyyatının 
tanınmış imza sahiblərinin yaratdıqlarına geniş 
mənada nəzər salıb təsnifatlandırsaq, bu ədəbi nəslin 
üzvlərini “virtualist”lər adlandırmaq mümkündür.  
Ədəbiyyatımızın inkişafında “klassiklər-
mühafizəkarlar” (M.Hadi, H.Cavid ...) 
“mollanəsrəddinçilər” (Mirzə Cəlil, M.Ə.Sabir...), 
“romantiklər” (A.Şaiq, Ə.Cavad, M.Müşfiq...), 
“yenilikçilər” (S.Rüstəm, M.Cəlal, S.Rəhimov...), 
“ənənəçilər” (Ə.Vahid kimi Şərq poetik-estetik 
texnologiyalarına üstünlük verən əruz-qəzəlçilər...), 
“sosrealistlər” (M.İbrahimov, S.Vurğun, M.Rahim...), 
“əllincilər” (İ.Hüseynov- Muğanna, İ.Əfəndiyev...), 
“modernistlər” (R.Rza, Ə.Kərim...), “altmışıncılar” 
www.kitabxana.net                      Amid Əlioğlu 2016 
 
 
(Anar, Elçin, V.Səmədoğlu, Fikrət Qoca...), 
yetmişincilər (R.Rövşən, M.İsmayıl, Z.Yaqub, 
M.Süleymanlı...), “səksənincilər” (S.Rüstəmxanlı, 
V.B.Odər, R.Behrudi, A.Həsənli, A.Cəmil...), 
“doxsanıncılar” (O.Fikrətoğlu, M.Cəfərli, 
M.Köhnəqala, R.Tağı, E.Hüseynbəyli...), 
“postmodernistlər” (R.Qaraca, H.Herisçi, A.Yaşar...), 
“ikiminincilər” (özüm də daxil olmaqla, 
S.Babullaoğlu, G.Anarqızı, Ə.Qoşalı, Q.Ağsəs, 
İ.Fəhmi, Z.Əzəmət, Aqşin...), “ən yeni – virtualistlər” 
(Ə.Əlioğlu, Qismət, Fərid...) kimi ədəbi nəslin 
nümayəndələri yaradıcılıq uğurlarıyla fəal iştirak 
ediblər... 
Baxın, bu mənada Amid Əlioğlunun da daxil 
olduğu “virtualist”lər estetik qrupu – gənc kreativ 
nəslin nümayəndələri özlərinin rəngarəng, sintetik 
yaradıcılıq axtarışlarıyla bədii söz sənətimizə tamam 
fərqli bir estetik-realistik hava gətirməkdədirlər. Öz 
fərdi yaradıcılıqlarında real həyatın virtual formasının 
sürətli gəlişmələrini – zəmanənin diktəsindən irəli 
gələn konkretlik, eyni zamanda, əhatəli informativ 
məlumatlılıq, kəskin kreativ-ədəbi trendlər yaratmaq 
kimi cəhətləri ilə seçilən “virtualist”lərin, eləcə də A. 
www.kitabxana.net                      Amid Əlioğlu 2016 
 
 
Əlioğlunun  İnternetdən – şəbəkə ədəbiyyatından 
klassik bədii söz sənətinin həzin romantizminə, 
estetik gözəlliyinə, yaradıcılıq əlvanlığına, düşüncə 
obrazlılığına, bənzərsiz müəllif dəst-xəttinə, bir sözlə, 
keçmiş bədii texnikaya qayıdandan sonra “oralarda” 
yubanmadan, tez onu adlamaqla geri dönmək 
bacarığına heyran qalmamaq, sadəcə, mümkün 
deyil... 
Amid Əlioğlunu da sadaladığım cəhətlərinə 
görə oxucularını heyrətləndirməklə ədəbi prosesə 
yeni rəng qatmaq istəyən bu fərqli ədəbi nəslin çılğın 
kreativlərindən saymaq mümkündür. Bu istedadlı 
gənc qələm sahibi şeirləri, hekayələri, miniatürləri, 
fəlsəfi pritçaları, sosial şəbəkələrdəki fikirləri, status 
və publistik yazılarıyla imzasını təsdiqləməyə 
çalışdığı bir vaxtda qəfildən maraqlı bir irihəcmli 
bədii nəsr əsərini ədəbi gündəmə gətirir: nə qədər 
sakit görünsə də, bir o qədər də iddialı, söz sənətində, 
ədəbi-mədəni prosesdə “mən də varam” əzmiylə.   
Boynuma alıram ki, uzun müddət bədii 
yaradıcılıqla məşğul olan bir  şəxs kimi, şəxsən mən 
belə “ədəbi risk”ə getməzdim. Axı ən yeni 
ədəbiyyatda da sənət “bəxti” hər kəsin üzünə asanca 
www.kitabxana.net                      Amid Əlioğlu 2016 
 
 
“gülmür”, ədəbi mühitimizdəki mürəkkəb proseslər, 
söz sənəti cameəmizdəki qruplaşmalar, dəstəbazlıq, 
“xəttə düşmək” kimi incə tərəflər ən istedadlı 
yazıçının belə əksər hallarda kölgədə qoya, arxaya ata 
bilər. Zatən tarix boyu, elə indinin özündə də böyük 
ədəbiyyatda, dünya ədəbi-kulturoloji proseslərində 
sadalanan cəhətlər hökmranlıq edib... 
Gənc nasirin oxuculara təqdim olunan “İntihar 
edənlərin qatili” ilk ənənəvi – kağız kitabındakı 
(bayaq da qeyd etdiyim kimi, ən yeni nəslin 
nümayəndələri öz əsərlərini əksər hallarda heç 
“mürəkkəbi qurumamış”, yaxud indiki dövrlə ifadə 
etsək, kompyüterə yığılandan sonra müəllif tərəfindən 
ikinci dəfə oxunub redaktə - korrektə etməmiş 
İnternet saytlarına, sosial şəbəkələrə, bloqlarında 
yerləşdirirlər...) eyniadlı modern-virtual əsərini 
romaniçi hekayələr də saymaq mümkündür, eyni 
zamanda, bir qəhrəman ətrafında baş verən 
hadisələrin magik proza formasında, vahid şüur 
axınına tabe edilmiş ziqzaqvari süjet xəttinə malik 
roman da. Maraqlıdır ki, həmyaşıd yazarlara rəğmən, 
A.Əlioğlu bu əsəri araya-ərsəyə çıxarana qədər qəribə 
bir “art-PR” aksiyası keçirdi: romanını gizli şəkildə 
www.kitabxana.net                      Amid Əlioğlu 2016 
 
 
qələmə aldı, haqqında nə ənənəvi mətbuatda, nə ədəbi 
mühitdə, nə İnternetdə, nə də sosial şəbəkələrdə bu 
barədə səs-küylü açıqlamalar yaydı.  Feysbuk 
profilində romandan bəzi qısa fikirlər və balaca 
parçalarla elektron dostlarını, virtual oxucularını və 
izləyicilərini, bir də mənim kimi yaxın tanışlarını 
intizarda saxlamağı bacarmaqla, əslində Qərb 
ölkələrindəki iri nəşriyyat-satış şəbəkələrinin 
“reklam” texnologiyalarının bir sıra cəhətlərini ədəbi 
prosesimizə gətirmiş oldu... 
“İntihar edənlərin qatili” əsərində gənc nasir 
oxucunun marağı, bir az da irəli gedib belə demək 
mümkünsə, psixo-art əhvalıyla qəribə - magik üslubu, 
axıcı - rəvan dili, mətndaxili gedişatla, real həyatın 
dibindən gələn mistik hadisələrlə heyrətləndirməyi 
bacarıb. Ayrı-ayrı fəsillərə bölünən, eyni qəhrəmanın 
müxtəlif situasiyalarda başına gələnlər fonunda 
oxucularına son illərin real və bir qədər də i-real 
görünən hadisələrini nəql edən müəllif daha çox 
cəmiyyət ilə fərd arasındakı əzəli münaqişələrə 
diqqəti yönəltməyə çalışır. Bu isə öz növbəsində, 
əsəri daha canlı edir, təsvir olunanların real həyata 
www.kitabxana.net                      Amid Əlioğlu 2016 
 
 
bağlayan tərəfləri ilə oxucunu düşünməyə vadar 
edir... 
Əsər səkkiz intihar hadisəsinin dolaşıq, mistik 
ensiklopediyası kimi də oxuna bilər, eyni zamanda bir 
şəxsin həyatla bağlı çarpışmalarının, düşüncələrinin 
toplusu kimi də. Öz içində əsl sivil, mədəni insan 
ruhu yetişdirən zəmanəmizin insanına hər cür 
əclaflıqlar, yalanlar, saxtakarlıqlarla dolu həyatda 
yaşamaq asan başa gəlmir. Baş qəhrəmanın – Azərin 
öz daxilindəki romantika, saflıq, insanlara sevgi ilə 
ətrafdakı reallıqların acı həqiqətləri toqquşanda 
intiharlar baş verir: insanların, zamanın, dünyanın və 
şəxsiyyətin intiharı. Həyata möcüzə, sirr kimi baxmaq 
ayrı bir məsələdir, ətraf mühitin, cəmiyyətin 
sıxışdırdığı, anlamaq iqtidarında olmadığı fərdin son 
mübarizə vasitəsi intihardır, elə bir həyati silah ki, 
ondan yalnız bircə dəfə yararlanmaqla ömrünə də son 
qoymaq olar, cəmiyyətdən də intiqam almaq 
mümkündür... 
Müəllifin təbirincə ifadə etsəm, “...özünü 
onların yerinə qoymaqla, səkkiz dəfə qəlbən, 
doqquzuncu dəfə isə az qala, cismən öləcəkdi...”. 
Eyni zamanda yazıçı bu əsəri ilə cəmiyyətimizə, 
www.kitabxana.net                      Amid Əlioğlu 2016 
 
 
ətrafdakılara sərt ismarıclarını da ünvanlayır: fərdi 
hərtərəfli sıxmaqla, hansısa sahədə fitri istedadı olan 
şəxsi hamıya – kütləyə qatmaqla dünyanın sonunu 
yaxınlaşdırmaq nəyə lazımdır?!.  
Amid Əlioğlunun bu maraqlı kitabını əlinə alıb 
oxumağa başlayan, əsas qəhrəmanla səkkiz ömür 
yaşayan oxucu, əsərin adındakı müəmmadan 
başlayaraq, ta sonuna qədər, həvəslə, bir qədər də 
mistik aurada mütaliə zövqü alacaq. Gənc müəllifə və 
dostum Amidə isə yeni-yeni yaradıcılıq uğurları 
arzulamaqla, oxucunu kitabla baş-başa buraxır, 
yazımı əsərdən bir kiçik parçayla yekunlaşdırıram: 
“...yaxşı olacaq. Pis günün ömrü az olur, Bəşirov, 
eşitməmisən? Ən sonuncu an yaşansa da, yaxşı saniyə 
pis illəri unutdurur...” 
   
Aydın Xan Əbilov, 
 Yeni Yazarlar və Sənətçilər Qurumunun sədri,  
“Ədəbiyyat qəzeti”nin şöbə redaktoru, 
 www.kitabxana.net – Milli Virtual-Elektron Kitabxananın  
yaradıcısı-rəhbəri, yazıçı-kulturoloq 
 
 
 
www.kitabxana.net                      Amid Əlioğlu 2016 
 
 
 
 
Dostlarım, indi mən sizə böyük bir şey söyləyəcəyəm. Əsla 
qiyamətin qopmasını gözləməyin, o hər gün qopmaqdadır.  
fransız yazıçısı və filosof Alber Kamyu 
 
Mən bu sətirləri məhbəsdən yazıram. Əmin ol, 
dostum, əgər sən bunları oxuyursansa, deməli mən, 
çox güman ki, həyatda yoxam. İnan, bunları 
oxuduğun an, mənim kimi minlərlə insan üçün ömür 
bitmiş olacaq. Elə bu an kimsə azadlığı üçün 
hayqıracaq, kimsə ədalətli olduğunu düşünəcək, 
kimsə haqsızlığa tab gətirməyərək... Haqsızlıq?! Axı 
bu dünyada hamı haqlıdır, ən azından özünə görə...  
 
 
 
 
 
 
www.kitabxana.net                      Amid Əlioğlu 2016 
 
 
“Cəmiyyət Məcəlləsi”nin birinci maddəsi ilə 
ömürlük azadlıqdan məhrum edilmişəm. Neçə yaşım 
var, nə müddətdir buradayam, belə şəraitdə daha nə 
qədər ola biləcəm, heç özüm də bilmirəm. 
İnanmayacaqsız, amma bu məhbəs harada yerləşir, 
neçə “otaq”lıdır, məndən başqa kimlər var, hansı 
dildə danışırlar, haralıdırlar, ümumiyyətlə, buraya 
necə və kim tərəfindən gətirilmişəm, onu da 
bilmirəm.  
Dörd tərəfi nəm divarla əhatə olunmuş qaranlıq 
bir yerdəyəm. Hərarət həmişə eyni olur deyə, fəsilləri 
də ayırd etmək mümkün deyil. Buradakı yeganə işıq 
tavana bitişik kiçik nəfəslikdən içəri düşən - günəş 
şüasına oxşar işığın əksidir. Günəş şüasına oxşar 
dedim, çünki mən burada olandan bu yana həmin 
nəfəslikdən o işıq elə eyni bucaq altında düşür. 
Ara-sıra açılan qapıdan təpədən-dırnağa qədər 
qara geyinmiş iki nəfər daxil olur. Hər ikisi 
qollarımdan yapışıb, bir kəlmə belə danışmadan  
məni qaranlıq dəhlizlə zülmət yerə aparırlar. Elə 
həmin an səssizliyin dibinə çökmüş sədalar 
yüksəlməyə başlayır. Sağ və sol kameralardan 
eşidilən başa düşmədiyim sözləri, qışqırıqları və 
www.kitabxana.net                      Amid Əlioğlu 2016 
 
 
atılan müxtəlif əşyaları anlamaqda çətinlik çəkirəm. 
Apardıqları yer haradırsa, ucsuz-bucaqsız məkana 
bənzəyir. Nə qədər uzaqlaşsam da, əlim-ayağım heç 
yerə dəymir. Bunu elə ilk dəfə yoxlamışdım.  
Mərkəzidir, küncüdür, sonudur, yaxud əvvəlidir 
bilmirəm, amma həmin sonsuzluğun, sadəcə bir 
yerində yuxarıdan asılmış su borusu, güzgü, üzqırxan 
maşın və uzunluğu təxminən bir santimetrə bərabər 
olan şam ilə təchiz edilmiş “guşə” var. O 
“xidmətlərdən” şam sönənə qədər istifadə etməliyəm. 
Əvvəllər bu vasitələrdən maksimum yararlanmağa 
çalışsam da, hazırda  çox nadir halda gərəyim olurlar. 
Çünki nədənsə üzümə tük çıxmır, əl-üzümü də 
yumağa ehtiyac qalmayıb sanki.  
Gündə üç dəfə, qeyri-standart vaxtlarda ətəyi 
yerdəki nəmişlikdən pas atmış dəmir qapının altından 
bir fincan soyuq çay, içinə azca yağ atılmış qaynar su 
ilə dolu aliminium kasa və bir də zəhləm getmiş 
qarabaşağı elə itələyirlər ki, onları dadmaq çox vaxt 
adama heç qismət olmur. Dəqiq vaxtını bilsəm əgər, 
qapının yanında gözləyər, onları yerə dağılmadan 
götürərəm bəlkə də. Hətta bir dəfə bütün günümü 
orada oturmaqla keçirdim. Amma həmin gün lənətə 
www.kitabxana.net                      Amid Əlioğlu 2016 
 
 
gəlmiş qapının altından soyuq havadan başqa, 
ümumiyyətlə, heç nə gəlmədi. 
Qısası, burada ürəyimdən keçəni istədiyim vaxt 
almaq şansım yoxdur. “Onlar” istədiyi üçün, 
istədikləri yerdə, istədikləri şəraitdə yaşamaq 
məcburiyyətindəyəm. Dəyişən bir şey yoxdur əslində. 
Bura gətirilməmişdən öncə də “həyat”ım belə idi.  
Odur ki, yeməklə bağlı fikirləşmirəm artıq. 
Sidiyimin də, nəcisimin də qoxusuna öyrəşmişəm. 
Baxmayaraq ki, burda heç bir sifarişi veclərinə 
almırlar, amma bir istəyimi yerə salmadıqları üçün 
onlara minnətdar oldum, desəm, təəccüblənməyin. 
Bəli, bəli. Onlara minnətdaram. Çünki hazırda bu 
sətirləri yazdığım kağızları və qələmi onlar mənə 
veriblər. Kağızlar yazacaqlarımı əks etdirməyə 
yetəcək, zənnimcə. Yetməsə belə, tualet kağızı kimi 
verdikləri qəhvəyi rulon kağızlara yazmağa məcbur 
olacağam yəqin. Onsuz da onlardan, demək olar ki, 
istifadə etmirəm. Daha doğrusu, istifadəyə gərək 
qalmır.  Qələmimin də ki, içliyi bitsə əgər, qanımı 
doldurub yazacam. Nəyin bahasına olursa olsun, mən 
bu yazını axıra kimi yazacam! Ən azından bunu 
yazana qədər yaşayacağıma söz verirəm... 
www.kitabxana.net                      Amid Əlioğlu 2016 
 
 
Bir an düşünürəm ki, məni bura salanlar əziyyət 
verdiklərini sanırlar. “Hamam”ı ülgüc əvəzinə 
üzqırxan maşın ilə təchiz etməkləri mənə hörmət 
nümayişi deyil hər halda. Həyatımdan bezib həmin 
ülgüclə özümə xəsarət yetirə biləcəyimi güman 
edirlər (Çox “təsirləndim”). Bura salmaqla, əslində, 
məni xilas etdiklərindən xəbərləri yoxdur 
bədbəxtlərin. Mən həyatımdan onların əhatəsində 
olanda bezmişdim. Eyniliklərindən süniliklərinə, 
tərzlərindən fərzlərinə, şöhrətpərəstliklərindən 
qeybətpərəstliklərinə, inanclarından “qazanc”larına, 
oyunlarından doyumlarına, yalanlarından dolanlarına 
qədər hər şeylərindən bezmişdim. Bezmişdim...  
Səkkiz dostum vardı - yaxından tanıdığım 
səkkiz şəxs. Yenə də inanmayacaqsız, amma hazırda 
özümü çox xoşbəxt hiss edirəm. Ona görə ki, onlar 
haqqında yazıram. Dəqiq, ona görə ki, bu kağız və 
qələm var. Məhz ona görə ki, bu dəqiqə heç bir 
dərdim yoxdur. Tıxaclarda keçirdiyim əsəbim, 
müdirin ayrı-seçkiliyinə dözmək məcburiyyətim, 
qonşudan geri qalmamaq üçün dəridən-qabıqdan 
çıxma çabalarım da yoxdur. Ən əsası, alverçilərin 
əhatəsində deyiləm artıq. Bəli, alverçilərin! O 
www.kitabxana.net                      Amid Əlioğlu 2016 
 
 
insanlar ki, yaşamları boyunca ən azından bir dəfə də 
olsun yalan alıb, yalan satıblar... 
Qeyd etdiyim kimi, öz dostlarım haqqında 
yazacam. O insanlar ki, tək ortaq dostları mən idim. 
Bir-biriləri ilə tanış etmək imkanım olmasa da, onları 
tanıdığım üçün özümü dünyanın ən şanslı insanı 
sayıram. Yaşca məndən kiçiyi də vardı, böyüyü də. 
Doğuluşdan ölümə kimi bir həyatı müxtəlif yaşlarda 
görə bildim onların sayəsində. Ona görə ki, onların 
hamısının xarakteri, xüsusiyyəti demək olar eyni və 
məni də onlarla birləşdirən bəlkə bu idi. Onlarda 
sanki özümü, özümdə isə onları görürdüm. Onlardan 
başqa məni, məndən başqa isə onları heç kim 
anlamırdı. Həyatlarının çox acılı-şirinli vaxtlarını bir 
yerdə yaşadıq. Hətta dəfələrlə bir yerdə hansısa 
hadisəni xatırlayanda, təəccübləndiklərini sezirdim. 
Hərdən məni onların yanında olmadığıma 
inandırmağa çalışsalar da, bu, mümkün olmurdu. 
Çünki həmin vaxt, həmin hadisələrdə onlarla birlikdə 
olduğumu sübut edə bilirdim.   
Çox təəssüf ki, onların hamısı gözümün önündə 
tərki-dünya oldular. Sonuncusu öləndən sonra 
gözümü burada açdım. Deyilənə görə, onları elə mən 
www.kitabxana.net                      Amid Əlioğlu 2016 
 
 
öldürmüşəm. Gülməlidir. İndi bu cümləni yazanda 
belə, gülümsəyirəm...    
 
 
 
 
 
 
 
 
 
 
 
 
 
 
www.kitabxana.net                      Amid Əlioğlu 2016 
 
 
 
BİRİNCİ HİSSƏ 
DÖRD BACININ BİR QARDAŞI... 
 
 
 
Həyatının ən önəmli iki günü:  
1. Doğulduğun gün 
2. Niyə doğulduğunu anladığın gün 
Amerika yazıçı Mark Tven 
 
 
 
Cavidan dünyaya gələndə evin sayca beşinci 
övladı idi. Amma bu “gəliş” əvvəlki gəlişlərdən 
deyildi. Sanki uzun illər həsrəti çəkilən ilk övladın 
dünyaya gəlişi kimi qeyd olunurdu. Bu münasibətlə 
təşkil edilən qonaqlıqlarda müxtəlif hədiyyələrə rast 
gəlmək olurdu: Qurbanlıq quzudan tutmuş, birmetrlik 
al-qırmızı xaraya qədər. Özündən böyük dörd 
bacısının olmasına baxmayaraq, əksəriyyət daha çox 
Cavidanın gəlişinə sevinirdi. Hətta eşitdiyimə görə, 
dördüncü qızdan sonra anası daha bir qız uşağı 
www.kitabxana.net                      Amid Əlioğlu 2016 
 
 
dünyaya gətiribmiş. Amma o körpə yaşamayıb, ya 
da... Nəisə. 
Beləcə, ata və ananın “əziyyəti” ilə beş qızdan 
sonra dünyaya gələn körpə, heç nəyin fərqində 
deyildi, əslində. Nəinki ata-anasının, hətta nəslinin 
sevinci sayılan Cavidanın valideynlərinin el içindəki 
nüfuzu onun gəlişini bir az da hörmətli etmişdi. Evləri 
hər gün qonaq-qara ilə dolub-daşar, təbriklərin ardı-
arası kəsilməzdi. Hər gün ziyafət - yeyib-içmək 
məclisi, hər an sağlıqlar... Bir dəqiqədən sonra nə 
olacağını bilməyən insanlar Cavidanın məktəbi, 
universiteti, işi və ailə həyatı haqqında proqnozlar 
verirdilər. Allahın haram buyurduğu şərabı, sanki “O” 
göydə imiş kimi, bacardıqları qədər yuxarı qaldıraraq 
arzular diləyirdilər. Hamı da bir-birinin ardınca 
“amin” söyləyərək guya öz səmimiliklərini nümayiş 
etdirirdilər. Təşrif buyuran hər qonağın ağzından 
“Gözün aydın, ay Fazil, gözün aydın, ay Sevda!” 
sözlərini eşitməmək qeyri-mümkün idi.  
Özü də bütün bunlar ailənin digər dörd qız 
övladının gözləri önündə baş verirdi. Bəli Şəbnəmin, 
Lalənin, Samirənin, Xatirənin gözləri önündə. Fəqət 
burada heç kim qeyri-adi bir şey görmürdü. Heç kim 
www.kitabxana.net                      Amid Əlioğlu 2016 
 
 
düşünmürdü ki, bu ifrat ayrı-seçkilik qızların kövrək 
qəlbinə toxuna bilər. Heç ağıllarına da gətirmirdilər 
ki, gələcəkdə nəinki bu qızlar, hətta öz qızları “Kaş 
oğlan doğulaydım!” - deyərək Allaha şikayətlənəcək 
və dünyaya ancaq oğlan övladı gətirmək istəyəcəklər. 
Beləcə, Allahın lütfünü heçə sayaraq günaha batmaq 
adət halını alacaq: qız uşaqlarını elə ana bətnindəcə 
tələf etdirməklə övlad qatili olacaqlar. İstəyə çatmaq 
üçün isə qətllərin sayı durmadan artacaq. O yerə 
qədər artacaq ki, anlı-şanlı oğlan övladı nəhayət, 
dünyaya göz açacaq. Min bir əziyyətlə böyütdükləri o 
oğlan övladı üzlərini qara edəndə, başlarını aşağı 
əydirəndə inanmaq istəməyəcəklər ki, bu, məhz 
vaxtilə bətnlərində qətlə yetirdikləri körpələrin 
cəzasıdır.  
 
Cavidan ilk dostum olub. Aramızda dörd-beş 
yaş fərq olmasına baxmayaraq, yaxın dost idik. 
Qonşuluqlarında yaşayırdılar deyə, onu tez-tez 
əmimgildə görürdüm. Əmimin həyat yoldaşı onu evə 
gətirər, doyunca oynadardıq. Çox şirin olmağı ilə 
yanaşı, heç kimi incitməməyi ilə xüsusi seçilirdi 
Cavidan. Ona o qədər öyrəşmişdimsə, hər gün 
www.kitabxana.net                      Amid Əlioğlu 2016 
 
 
dərsdən sonra əmimgilə gedər, onun səndələyə-
səndələyə mənə tərəf gəlməsindən zövq alardım. 
Təzə-təzə dil açanda da, ilk olaraq, mənim adımı 
səsləndirməsi, bacıları ilə yanaşı, qohum-əqrəbasının 
yaman qısqanclığına səbəb olmuşdu. Hətta bir neçə 
dəfə qapılarından geri qayıdası olmuşdum. Cavidanın 
səsini eşitdiyim halda bacısının mənə onun yatdığını 
deməsi hallarını hələ də xatırlayıram.  
Bacıları onu çox istəyirdilər. Baxmayaraq ki, 
Cavidanla bağlı məsələlərdə haqları daima pozulurdu, 
amma yenə də onu çox istəyirdilər. Sinif yoldaşlarına, 
rəfiqələrinə onunla bağlı saysız-hesabsız hadisələr 
danışır, hər təzə sözünü, yarımçıq cümləsini az qala 
yeni elmi tapıntı kimi müzakirə edirdilər. Qızlar evdə 
hansısa əşyanı sındıranda qınanmaları ilə yanaşı, 
Cavidanın ehtiyatsızlığından bir şey baş verəndə də 
danlanılırdılar: “Bu əşya orada olmalı deyildi, axı 
Cavidana bir şey ola bilərdi”. 
Adətən belə şəraitdə böyüdülən uşaq çox 
ərköyün olur. Hətta nənəsi bir gün Cavidanın anasına 
elə beləcə də demişdi: “Qızım, anasının ərköyün 
balası hambal olar...” Amma bunların heç biri 
Cavidana aid deyildi. Çünki ağlı kəsəndən bu 
www.kitabxana.net                      Amid Əlioğlu 2016 
 
 
“imtiyaz”lardan istifadə etməzdi. Heç vaxt da 
ərköyünlüyünü göstərməzdi. Elə ona görə də 
müəyyən müddətdən sonra daha nənəsindən həmin 
“atalar sözü” də eşidilmədi.  
Həyətlərinin sonunda toyuq-cücə saxlamaq üçün 
hin dedikləri, dəmir barmaqlıqlarla bəzədilmiş, üstü 
bağlı tikili var idi. Həm özlərinin, həm də qonşunun 
meyvə ağaclarının budaqları hinin damına elə 
uzanırdı ki, sanki kababı şişin üstündən dişinə 
çəkirsən. Bizim də söhbət yerimiz əsasən ora olardı. 
Damda oturar, mövsümə uyğun meyvələrdən dadar, 
şiferin qırılmış yerindən aşağıda gəzişən toyuqlara 
baxıb söhbət edərdik. Cavidan artıq altı yaşında ikən 
məşhur “toyuqbaz” idi. Bibisi, xalası, nənəsi 
yumurtadan çıxan ən gözəl, fərqli toyuqları ona 
hədiyyə edər, sevincinə sevinc qatardılar. On dörd-on 
beş seçmə fərəsi və bir gözəgəlimli iri xoruzu var idi: 
Qıp-qırmızı, əl formasında pipiyi, az qala tovuz 
quşunun quyruğuna bənzər quyruğu, qırmızı və qara 
parıltılı təbiətdəngəlmə rənglərin harmoniyasından 
yaranan möhtəşəm rəngi olan əsl kənd xoruzu. 
Cavidandan başqa heç kimə içəri girməyə icazə 
verməyən həmin xoruzun, orta əsrlər ingilis 
www.kitabxana.net                      Amid Əlioğlu 2016 
 
 
zadəganları kimi dik yerişi, ötkəm səsi var idi. 
Səhərçağı banlamamışdan qabaq qanadlarını üç dəfə 
bir-birinə çırpması kifayət idi ki, evdəkilər yuxudan 
diksinsin.  
Toyuqlarının içində isə ən çox sevdiyi kəkilli 
fərə idi. Elə həmin səbəbdən də adını “Kəkilli” deyə 
səsləyərdi. Rəngi nə ağ idi, nə də sarı. Yeridikcə 
ağappaq tüklərinin üstündə sanki alov rəqs edirdi. 
Dimdiyindən boynunun arxasına kimi xüsusi nizamla 
uzanan tükləri “Kəkilli”yə bir ayrı gözəllik verirdi. 
Bədəninin ağlı-sarılı tükləri dırnaqlarına qədər 
uzanırdı. Lakin Cavidan ona olan sevgisini digər 
toyuqların yanında büruzə verməzdi. İnanırdı ki, 
həmin toyuqlar ondan inciyə bilər. Dolayısı ilə özünə 
olunan ayrı-seçkiliyi də bəyənmirdi. Baxmayaraq ki, 
hər bir uşaq onun yerində olmağı, onun kimi qulluq 
görməyi istəyərdi, amma o, belə şeylərin əlehinə idi. 
Həmişə deyirdi ki, “istəmirəm mənim səhvim üstündə 
bacılarım danlansın. Anam niyə belə edir? Axı o, həm 
də onların anasıdır. Elə bilirəm ki, hər dəfə belə 
olanda, bacılarım mənə nifrət edir”. İstəmirdi ki, 
kimsə ona nifrət etsin. Amma özü, çox vaxt çox şeyə 
nifrət edirdi... 
www.kitabxana.net                      Amid Əlioğlu 2016 
 
 
Heç xoşlamadığı şey isə toylarda hansısa 
“mötəbər” qonaq gələndə əmiləri, dayıları və ya 
özündən böyük dayısı oğlanları tərəfindən oturduğu 
yerdən qaldırılması idi. Hərdən elə nifrətlə danışırdı 
ki, özümə də qəribə gəlirdi. Çünki mənim də çox 
nifrət etdiyim şey məhz bu idi. Olduqca əsəbiləşirdi 
belə hallarda. Odur ki, Cavidana çox zaman təsəlli 
verirdim:  
- Ay Cavidan, sən hələ uşaqsan, oturmasan da 
olar. Böyüklərə yer çatmayanda, sözsüz, balacalar 
qalxmalıdır da. 
Amma o, əsəbini yumşaltmadan cavab verirdi: 
- Sərxan da, Orxan da uşaqdır. Bəs onları niyə 
qaldırmırlar? Çünki ataları varlıdır, çoxlu pulları var. 
Heç kimin “duxu” çatmır onlara güldən artıq bir söz 
desin. Əgər mənim kimi hamını qaldırsalar, 
incimərəm. Amma hər dəfə məni və başqa iki-üç 
nəfəri çıxarırlar bayıra. Ona görə çox vaxt toya 
gedəndə toyxanaya girmirəm. Girmirəm ki, sonra 
kimsə gələndə yerimdən qaldırmasınlar. Onlar boyda 
olana kimi də girməyəcəyimə söz vermişəm.   
Təbii ki, bu sözləri eşidəndə ona haqq 
qazandırmamaq olmurdu. Eyni qohumluq dərəcəsində 
www.kitabxana.net                      Amid Əlioğlu 2016 
 
 
olan uşaqlara valideynlərinin imkanına, vəzifəsinə 
görə fərq qoymaq biabırçılıqdır. Böyüklüyü yaşa görə 
yox pula görə ayırmaq mənəviyyatın kiçikliyindən 
xəbər verir. Tükənən sərvət üçün olunan hörmət də 
bir gün tükənər. 
Cavidanın tam ali təhsilli atasını dünyəvi adam 
saymaq olardı. Ona görə idi ki o, ən çox atasına 
oxşamaq istəyirdi. Anası isə orta təhsilli, həm də 
xurafatçı idi. Belə ki, bir neçə il öncə ailə quran 
böyük qızının övladı olmurdu deyə, falçıların yanına 
gedən uzaq yolu yaxın eləmişdi. Atasının dəfələrlə 
iradına baxmayaraq, bu cür xurafatçı hərəkətlərini 
davamlı  təkrarlayırdı.  
Günlərin bir günü məhəlləyə “səyyar falçı” 
gəldi. Yay tətili idi deyə, səhərdən-axşama qədər 
əmimgildə olurdum. Adəti üzrə yenə məhəllənin 
uşaqları ilə futbol oynayırdıq. Rəqib komandada 
oyunçu sayı az olduğundan, oynamaq üçün bizim 
komandada əvəz edəcəyim uşağın yorulmasını 
gözləyirdim. Elə bu dəm diqqətimi yayın istisində 
qapqara, uzun paltarda, sol əlində belindən bir az 
böyük əsası, sağ qolundan aşağısı tünd qırmızı rəngə 
çalan və qan damcılayan qalın un torbası asılan 
www.kitabxana.net                      Amid Əlioğlu 2016 
 
 
qarıdan çəkə bilmədim. O, qapı-qapı gəzərək 
“xidmət”lərini təklif edirdi. Nəsibə xalagilə çatanda 
qonşu həmin falçıya Cavidangilin evini göstərdi. 
 -       Gedək, Sevdagilə gedək. Neçə ildir qızının 
uşağı olmur. Bir Quran aç görək nə olur, – deyə 
danışa-danışa bizim yanımızdan keçdilər. Üzümü 
yana çevirəndə gördüm ki, Cavidan da sən demə, 
bütün bu prosesi izləyirmiş. Marağımızı öldürə 
bilmədik və onların ardıyca biz də keçdik içəri. 
Həyətdəki masanın ətrafına yığışdılar. Nəsibə xala 
qarını elə tərifləyirdi ki, qıraqdan baxan onun 
prodüsseri olduğunu zənn edərdi. Qarı dərindən nəfəs 
alaraq soruşdu:  
-         Həə...qızım. Övladınla bağlı böyük narahatlığın 
var deyəsən?! 
Cavidanın anası təlaş içində Nəsibə arvada 
baxdı. Nəsibə arvad isə başını arxadan önə yüngül 
tərpədərək, gözüylə qarını işarə etdi. Sanki “bax, gör 
ayağına necə adam gətirmişəm e!” - dedi. Biz də 
anidən Cavidanla bir-birimizə baxdıq və gülümsədik. 
Çünki qarı bu məlumatı beş dəqiqə əvvəl elə Nəsibə 
xalanın ağzından oğurlamışdı. Sevda xala isə həyəcan 
içində dilləndi:  
www.kitabxana.net                      Amid Əlioğlu 2016 
 
 
-     Hə, xala, var. Qızımın dörd ilə yaxındır  ki, uşağı 
olmur. Özü də... 
-       Aydındır qızım, aydındır. Mən bir dua yazacam, 
inşallah, qəbul olar. Amma gərəkdir ki, bu yolda nə 
şəkk edəsən, nə də xəsislik. İstifadə edəcəyim şeyləri 
də evdə saxlamaq olmaz. Özümlə aparıb yandıracam. 
-      Yox, ay xala, şəkk eləmərəm. Problem yoxdur, 
nə lazımdır gətirim. Yazıq canım, elə nəyim olub 
vermişəm. Təki əlac olsun.  
Qarı bəlkə də “şikar”ını bu qədər asan əldə 
edəcəyinə inanmırdı. Bir-iki saniyə ara verəndən 
sonra daxilindəki sevincini gizlədərək davam etdi:  
- Qızım, böyük  tavaya azca yağ və bir qutu 
kibrit qoy gətir. 
Sevda xala tələsik qarının dediklərini yerinə 
yetirib gəldi. Hiss etdim ki, bu oyun pik həddinə 
doğru gedir. Ancaq bir tərəfdən də, küçədəki uşaqlar 
onlara qoşulmağımızı istəyirdilər. Tez-tez qapını açır, 
səbirsizliklə bizi oynamağa çağırır, tez də aradan 
çıxırdılar. Bizə isə - nə yalan deyim, - baş verənlər 
daha maraqlı gəlirdi.  
www.kitabxana.net                      Amid Əlioğlu 2016 
 
 
Qarı dodağının altında pıçıldaya-pıçıldaya 
kibriti yandırıb yağa batırırdı. Hər dəfə çıxan “cızzz” 
səsini gözü ilə göstərərək asta və xırıltılı səslə: 
- Baxın!..Səsi eşidirsiz? Böyük  problemlər var! 
İnşallah, bütün qaranlıqlar aydınlanacaq. Bu ocağın 
atəşi sonsuzluğu yandırıb kül edəcək! – deyirdi. 
Bu hal o yerə qədər təkrarlandı ki, qutudakı 
kibrit çöplərinin hamısı bitdi. Qarı, üzünə düşmüş 
yaylığını iki əli ilə arxaya sürüşdürərək boynunun 
arxasında düyün vurub dedi: 
- Ay qızım, mənə bir stəkan su ver. 
Sevda xala həmin həyəcan və təlaş içində su 
dolu qrafini və xrustal stəkanı gətirib ehtiyyatla 
qarının önünə qoydu. Bir stəkan suyu bir nəfəsə 
içdikdən sonra dərindən nəfəs alan falçı sözünə 
davam etdi: 
- Qızım bir qutu da kibrit, yarım metr parça bez 
və bir dənə böyük, iti bıçaq gətir. 
Sevda xala çevrilib iki addım atdıqdan sonra 
dayanıb üzünü geriyə - qarıya tərəf çevirdi: 
-   Bıçaq niyə, ay xala?- deyə asta səslə soruşdu. 
Onun səsi həyəcanının təsiri altında idi.   
www.kitabxana.net                      Amid Əlioğlu 2016 
 
 
-   Bala, həyətdə toyuqlarınız var, deyəsən. Bayaq 
girəndə gördüm. Əslində, körpə quzunun qanı 
lazımdır, amma deyirlər, əgər həyətdə toyuq varsa, o 
da olar. Toyuğu kəsəndən sonra bezi, bax, bu yanmış 
yağa və həmin toyuğun qanına batırıb həyətdəki ən 
yaxşı bar verən ağacın budağına bağlayacağıq. Bir il 
keçməyəcək ki, həmin ağac quruyacaq. Əvəzində isə 
qızına övlad payı veriləcək. 
-   Allah səndən razı olsun! – sevincdən Sevda 
xalanın gözləri dolmuşdu.  
Biz isə qarının bu sözlərini eşidəndə, ikimiz də 
eyni vaxtda diksindik. Cavidan hətta hiss olunacaq 
dərəcədə həyəcanlanmışdı. Anası qarının dediklərini 
yerinə yetirmək üçün əvvəl mətbəxə keçmək 
istəyəndə, Cavidan onun qabağını kəsdi:  
-    Ana, bu arvad nə deyir? Çaşıb toyuqlarımdan 
hansınısa kəsərsən ha. Allah haqqı, küsərəm səndən. 
-       Kəsilsin də, ay Cavidan. Başqasını alıb atarıq da 
yerinə... 
-    Yox da, ay ana. Sən guya bilmirsən ki, onlar 
kəsilmək üçün deyil? 
Cavidanın son sözləri sanki hülqumunda ilişib 
qalırdı. Dərindən udquna-udquna fikrini çatdırmağa 
www.kitabxana.net                      Amid Əlioğlu 2016 
 
 
çalışsa da, çətinlik çəkirdi. Mənsə balaca dostumun 
ürək döyüntüsünü hiss edə bilirdim. 
Sevda xala xəfif gülümsəyərək bildirdi: 
- Keç görüm bu yana! Deyərəm başqa bir şey 
eləsin, yaxşı.  Sən get uşaqlarla oyna. Narahat olma! 
Onun bu vədi bizi xatircəm etdi deyə həyətdən 
çölə çıxıb oyunumuza davam etdik. Beş topu qapıdan 
keçirən komandanın qalib olacağı barədə əvvəlcədən 
razılaşdırılan oyun 10-9 hesablı qələbəmizlə bitdi. 
Kiçik fasilədən sonra yenidən görüşüb velosiped 
sürəcəyimiz haqqında sözləşib dağılışdıq. Cavidan 
tərli əl-üzümüzü yumaq üçün məni də öz həyətlərinə 
çağırdı. Biz içəri girəndə qarı məhəlləyə necə 
gəlmişdisə, elə o vəziyyətdə də çölə çıxırdı. 
Arxasınca da Nəsibə xala ilə Sevda xala. Onlara yol 
verdik. Qarı sağollaşanda dilləndi: 
 -      Bir ildən sonra gələndə muştuluğumu alacam 
ha! 
Sevda xalagil gülüşüb bir ağızdan “İnşallah!” 
dedilər. Nəsibə xala isə “Allah səbəb salsın!” - 
deyərək evinə tərəf yollandı. Dönüb baxanda Cavidan 
artıq həyətə keçmişdi. Sevda xalanın arxasınca mən 
də özümü həyətə saldım. Gördüyüm mənzərə heç də 
www.kitabxana.net                      Amid Əlioğlu 2016 
 
 
ürəkaçan deyildi. Cavidan həyətin ortasındakı həmin 
masanın yanında donub qalmışdı. Yerdə isə 
toyuqlardan birinin bədənsiz başı. Cavidana 
yaxınlaşanda sarsıldım. Başımdan ayağımın altına 
qədər keçən üşütmə cismimi dondurmuşdu. Dəhşətli 
mənzərə ilə üz-üzə idik: “Kəkilli”nin başı kəsilib yerə 
atılmışdı. Görünür, yazığın başı bədənindən yeni 
üzülmüşdü. Çünki göz qapaqları yarıya qədər yavaş-
yavaş açılıb-qapanırdı. Cavidan isə elə yerindəcə 
donub qalmışdı. Gözündən süzülən yaş “Kəkilli”nin 
açılıb-qapanmaqda olan gözlərinin üstünə tökülürdü. 
Sanki bir yerdə ağlayırdılar...  
Bədənsiz başı dimdiyindən tutub əlinə 
götürəndə, mən özümü saxlaya bilməyib ağladım. 
Dama hinin yanından çıxmaq mümkün olduğu halda 
dostumun hərəkət istiqamətindən anladım ki, 
qonşunun bağı tərəfdən çıxacaq. Yəqin istəmirdi ki, 
onu digər toyuqlar görsün.  
Sevda xala Cavidanın qarşısını kəsib 
gülümsəyərək dilləndi: 
- Dəli olmusan? Niyə ağlayırsan? Ən 
qəşənglərini sabah gətirib doldurarıq dama sənin üçün. 
www.kitabxana.net                      Amid Əlioğlu 2016 
 
 
Day, arvad dedi xəsislik eləmə, mən də ən yaxşısını 
verdim. Qoy bacının uşağı olsun, inş... 
Cavidan, danışa-danışa onun gözünün yaşını 
silmək istəyən anasının əlini itələyərək, çölə çıxdı. 
Sevda xala məndən onu sakitləşdirməyimi istəyəndə, 
məsələyə ötəri yanaşması diqqətimdən yayınmadı.  
Mən onun yanına çıxanda Cavidan damın 
kənarından ayaqlarını aşağı sallamışdı. Gözlərini 
xurma ağacına bağlanmış qanlı bezə zilləyib ağlayırdı. 
Xəfif külək isə bezi sağa-sola yellətdikcə, 
“Kəkilli”nin qanı ətrafa çilənirdi. 
Bir müddət dostumu küçədə görmədim. Hərdən 
oğlundan qonşulara ağız dolusu danışan anadan 
Cavidanı soruşanda “Belə də, ay bala. Bərk inciyib 
məndən, deyəsən!” – söyləyərək gülümsəyirdi. Ancaq 
mən, özümdən asılı olmayaraq əsəbiləşirdim. Necə 
ola bilərdi ki, o yaşda özünə müəyyən dəyərlər 
formalaşdırmış uşağın dünyagörüşünə hörmət 
olunmasın? Axı uşağın da öz dünyası var. Onun da 
qəlbi, duyğusu, düşüncəsi, qüruru var. Övlad 
böyütmək ona bahalı geyimlər, oyuncaqlar, velosiped, 
kompyüterlər, avtomobil almaq deyil. Övlad 
böyütmək qonşuna, qohumuna şöhrət nümayiş 
www.kitabxana.net                      Amid Əlioğlu 2016 
 
 
etdirmək də deyil. Övlad böyütmək övladı olmayana 
balasından danışmaq heç deyil... 
Cavidanı sonuncu dəfə bir toyda gördüm. Dayısı 
oğlunun toyu idi. Düzü, həmin toya dəvət 
olunmağımızı xatırlamıram, amma yaxşı yadımdadır 
ki, nəyə görəsə mən də o məclisdə iştirak edirdim. 
Dayısıgilin evi şəhərin şimal tərəfində, əhalinin və 
nəqliyyatın ən gur yerində idi. Cavidangilin də evinə 
uzaq deyildi. Əvvəllər bir neçə dəfə onu anası ilə 
dayısıgilə piyada getdiyinin şahidi olmuşdum. 
Qonaqların çoxluğu ilə əlaqədar toy çadırı 
həyətdə yox, küçədə - dördyola yaxın yerdə 
qurulmuşdu. Axşam düşdüyündən yolda demək olar 
ki, avtomobil görünmürdü. Buna baxmayaraq, 
valideynlər tez-tez övladlarına ehtiyatlı olmağı, 
dördyola tərəf qaçmamağı tapşırırdılar.    
Gözüm hər yerdə onu axtarırdı. Toyxanaya 
baxmağa dəyməzdi. Dəqiq bilirdim ki, ora girən deyil. 
Bir çox yerə göz gəzdirdikdən sonra təsadüfən gözüm 
toyxanadan təlaş içində çıxan bir oğlan uşağına 
sataşdı. Bu, o idi - partlamağa hazır olan bombaya 
bənzəyən dostum! Məni görən kimi ağlamağa və 
dördyola tərəf getməyə başladı. Qabağını kəsdim: 
www.kitabxana.net                      Amid Əlioğlu 2016 
 
 
-      Nə olub, Cavidan?! 
- Görmürsən? Oğraşlar məni yenə yerimdən 
durğuzdular. 
-   Ağlama, sakitləş! Hə, nə olsun ki? Ərk eliyiblər 
də... 
-   Nə ərk e?! Mən girmirdim içəri. Anam məcbur 
elədi. Dedi ki, yer var. “Hamı ordadır, gəl sən də otur. 
Heç kimi də qaldırmırlar”. Mən də girdim, oturdum. 
Bir azdan sonra yanında mənim boyda uşaq olan bir 
kişi gəldi. Dayımoğlu da məni durğuzub, yerimdə o 
uşağı otuzdurdu. 
Pərt olmuşdu. Hönkürtü ilə ağlayırdı. 
Gözlərindən süzülən yaş üzündə cığır açaraq 
çənəsinin altında birləşirdi. 
- Mən gedirəm. Anam soruşsa, deyərsən ki, 
getdi evə. 
Buraxa bilməzdim onu. Artıq ətrafa qaranlıq 
çökmüşdü, həm də ki, onu belə əsəbi halda buraxmaq 
risk idi. Hər şey o yana, dostumu yoldan şütüyən 
maşınlardan biri vursaydı, mən özümü necə 
bağışlayardım?! 
- Hara gedirsən, ay Cavidan? Gəl burdakı 
uşaqlarla söhbət edək, oynayaq. 
www.kitabxana.net                      Amid Əlioğlu 2016 
 
 
- Yox... mən... gedirəm.... 
Hıçqırığı imkan vermirdi ki, sözlərini tam desin. 
Bir əli ilə gözünün yaşını silə-silə addım-addım 
arxaya gedirdi. Birdən Sevda xalanın səsini eşitdim. 
Səs gələn tərəfə çevriləndə onun Cavidanı səsləyə-
səsləyə adamların arasında axtardığını gördüm. Sevda 
xalaya səslənmək istəyirdim ki, anidən avtomobil 
əyləcinin türkürpədici səsi ətrafa yayıldı. Həmin an 
mənim üçün həyat dayandı. Ətrafdakılar sanki donub 
qalmışdılar. Hər kəsin ağlına bircə şey gəlmişdi: 
hansısa uşağı maşın vurdu. Ancaq hansı uşağı? Bir 
neçə saniyədən sonra hay-həşir düşdü. Adamlar 
maşına sarı qaçırdı. Avtomobilin ön hissəsi ciddi 
şəkildə zədələnmişdi. Sağ fənərinin şüşəsi qırılmış, 
qabaq şüşəsinə isə hörümçək toruna bənzər çatlar 
düşmüşdü.  
Vurulanın Cavidan olduğunu isə tək mən 
bilirdim. Amma ətrafda nə Cavidan var idi, nə də ki, 
qan izi. Ürəyim, az qala ağzımdan çıxırdı. Hər yerimi 
əsir alan ağrı hərəkətimə imkan vermirdi. Ətrafı 
müşahidə etməklə kifayətlənirdim, orada nizamla 
hərəkət edən heç kim yox idi. Yaranmış vəziyyət, 
savaş filmlərində gördüyümüz kimi, bomba atılandan 
www.kitabxana.net                      Amid Əlioğlu 2016 
 
 
sonra adamların müxtəlif istiqamətlərə təlaş içində 
qaçdığı mənzərəni xatırladırdı mənə. Hamı heyrət 
içində, sürücü isə şokda idi. Bir qədər sonra özünə 
gəlib dilləndi: 
-        Mən...mən... 
-    Ay kişi, kimi vurdun? Hanı vurduğun adam?–
kütlə içərisindən biri soruşdu. 
-       Nə vurmaq? ... kimi vurmuşam? 
-     Sən bizimlə məzələnirsən?- deyə başqa bir nəfər 
acıqlı və ötkəm səslə bağırdı. 
-   Mən heç nə başa düşmürəm... Qəfildən oldu... 
Birdən-birə maşın öz-özünə “tormuz”landı... sonra... 
sonra nəyəsə dəydi... nəsə dəydi. Dəydim və 
dayandım. Qabağıma da heç kim... Allaha and olsun 
ki, heç kimi vurmamışam... 
Nə baş verirdi? Axı o avtomobil Cavidana 
dəymişdi. Amma Cavidan yox idi. Heç kim olanları 
anlaya bilmirdi. Hamı öz oğlunu, qızını, qardaşını və 
başqa yaxını axtarırdı. Hamı tapdı. Yalnız Sevda xala 
ilə Fazil əmi Cavidanı tapa bilmirdi. Sevda xalanın 
canına vəlvələ düşmüşdü. İnanmaq istəmirdi ki, o 
avtomobil Cavidanı vurub. Evə qədər qaça-qaça getdi 
ki, bəlkə həyətdə olar, amma orada da yox idi. O 
www.kitabxana.net                      Amid Əlioğlu 2016 
 
 
gündən bu günə qədər həm mən, həm də onu 
tanıyanlar Cavidanı bir daha görmədik. Lənət şeytana, 
mən axı gördüm, sadəcə yuxularımda. Digər yeddi 
dostum kimi, Cavidan da hər gecə yuxumun mehmanı 
olurdu. Əksər yuxularımda biz onunla Günəş üfüqdən 
boylanana qədər söhbətləşirdik... 
Həmin dəhşətli axşamdan sonra günlərlə 
gözümə yuxu getmədi. Yuxunun cismimə qalib 
gəldiyi gün özümü susuz səhrada gördüm. Gözümün 
görə biləcəyi nöqtəyə qədər ucsuz-bucaqsız səhrada. 
Günəş də sanki başımın bir qarışlığındaydı. Dərimin 
az qala əridiyini hiss edirdim. Lakin arxa tərəfdən 
əsən meh könlümü sərinlətdi sanki. Çevriləndə 
uzaqdan bir nəfərin gəldiyini güclə sezdim. Ətirli 
meh getdikcə yaxınlaşırdı. Üzümə şəlalənin sərt 
suyundan qopub gələn narın su damcıları səpilirdi. 
Gözlərimi yumaraq dərindən içimə çəkdiyim ətirli 
havanı iliklərimə qədər hiss edirdim. Bu həzzi bir 
qədər yaşayıb gözlərimi açanda “O” artıq 
yaxınlaşmışdı. Aman Allah, bu Cavidan idi. Ayağını 
basdığı hər yerdən gül-çiçək qalxırdı sürətlə. 
Sakitliyin uğultusunu quşların səsi əvəz edir, 
www.kitabxana.net                      Amid Əlioğlu 2016 
 
 
arxasınca uzanan ucsuz-bucaqsız yaşıllıqlar göy 
üzünə çatırdı.  
Yanıma çatanda donub qalmışdım. Onunsa 
üzündən təbəssüm süzülürdü. Əynində həmin toy 
günündə geyindiyi paltar, çiynində cəh-cəh vuran 
rəngarəng quşlar. İşıq saçan üzü isə gözümü 
qamaşdırırdı. 
- Sakitləş, dostum, – dedi gülümsəyərək. Səsi 
həmin səs idi. Bu, O idi, Cavidan idi. O, ölməmişdi. - 
Bilirəm nə fikirləşirsən. Amma səhvin var! Sən 
yuxudasan. Özü də şirin yuxuda. Ona görə də 
ayılmırsan... 
 Hərəkətsiz idim. Nə udqunurdum, nə də nəfəs 
alırdım. 
- Düz beş gündür ki, səni gözləyirəm. Çox 
təəssüf ki, gözümü yolda qoymuşdun, – yenə də 
həmin təbəssümlə davam etdi sözünə.  
Dilim tutulmuşdu. Beş gündür yata 
bilməməyimi söyləmək istəyirdim, amma alınmırdı. 
-       Eybi yoxdur. Əsas odur, gəldin. Bundan belə 
tez-tez, demək olar, hər gün görüşəcəyik. Təbii, əgər 
gecələr yatsan, – bu dəfə qəhqəhəsinə çiynindəki və 
ətrafda dövrə vuran quşlar da qoşuldu – Mən çox 
www.kitabxana.net                      Amid Əlioğlu 2016 
 
 
xoşbəxtəm, dostum! Burada heç kim yalan danışmır, 
heç kim digərinin xətrinə dəymir, kimsə başqasını 
yalandan öpmür, kimsə uşaqların topunu oğurlamır, 
heç kim heç kimlə savaşmır, heç kim... Yaxşı yadıma 
düşdü, – sanki gözləri parladı – bilirəm 
inanmayacaqsan, amma mən “Kəkilli”ni görmüşəm 
burda. Hə, hə, o da burdadır...Atam, anam, bacılarım, 
bir də səndən başqa heç kimdən ötrü darıxmıram. 
Onları ara-sıra görə biləcəyəm. Yəni hansısa 
həqiqətən məni görmək istəsə. Bilmirəm bu niyə 
belədir amma sənin yuxuna hər gün gəlməyə icazə 
verilib. 
Danışa bilmirdim. Dodaqlarım bir-birinə elə 
birləşmişdi ki, sanki heç yerli-dibli ağzım yox idi. 
Onun yanında qalmağımı istəyirdim. Bu yuxunun 
bitməməsini istəyirdim. Ayılan kimi özümü 
öldürəcəyim barədə düşünürdüm, amma... 
- Yox, Cavidan. Bunu əsla düşünmə! – O, 
mənim düşüncələrimi oxuyurdu – Biz hər gecə 
görüşəcəyik onsuz. Özünə qəsd eləmə! Sən 
yaşamalısan! Mənim kimi dostların yenə olacaq. 
Səbirli olmalısan! – deyib gözümün içinə baxdı – Söz 
ver mənə. Söz ver ki, öldürməyəcəksən özünü... 
www.kitabxana.net                      Amid Əlioğlu 2016 
 
 
Üzünə baxmadan başımı xəfifcə aşağı-yuxarı 
hərəkət etdirdim. 
- Dostum, sən danışmasan da, ürəyindən nələr 
keçirdiyini duya bilirəm, narahat olma! Sən mənə de 
görüm, bizim xurma ağacını görürsən? Qurumayıb 
hələ? - deyəndə məni də gülmək tutdu. Sevda xalanın 
gün ərzində həmin ağaca on dəfə baxdığını, ağacın isə 
əvvəlki illərdən də daha məhsuldar olduğunu 
ürəyimdən yenicə keçirmişdim ki, Cavidanın 
qəhqəsinə diksindim. 
Ayılanda artıq səhər açılmışdı. Beləcə, Cavidanı 
hər gün yuxumda görməyə başladım. Ta Əhmədi 
tanıyana qədər... 
 
 
 
 
 
 
www.kitabxana.net                      Amid Əlioğlu 2016 
 
 
 
İKİNCİ HİSSƏ 
BOŞLUQDAKI QURTULUŞ 
 
 
Nə üçün insanlar çoxluğun ardınca gedərlər? Ona görə 
ki, çoxluq haqlıdır? Xeyr, ona görə ki, çoxluq güclüdür. 
Fransız riyaziyyatçısı, fiziki,  
filosofu və yazıçısı Blez Paskal 
 
 
 
-        Sən mənim canım, yadındadır? “A” hərfini 
yazmağı mənə sən öyrətmişdin. 
-             Nə bilim... yadımda deyil. 
-           Necə yadında deyil e? Müəllim lövhədə hərfi 
yazdı, hamı da ona baxıb köçürürdü. Mən yaza 
bilmirdim. Yerimiz də yanaşı idi. Əlimdən tutub sən 
öyrətdin mənə. 
-      Ay Əhməd, 9 il keçib ee üstündən. Necə 
yadımda qalsın?! 
www.kitabxana.net                      Amid Əlioğlu 2016 
 
 
-  Eeeh, Telman, amma mənim yadımdan heç vaxt 
çıxmır... 
Tənəffüs üçün ayrılan vaxtın bitdiyini bildirən 
məktəb zənginin səsi eşidiləndə, Əhməd üzünü sinif 
yoldaşlarına tutaraq: 
- Zəng çalındı, gəlin gedək - dedi.  
Telman diliylə qurumuş çayır otunun nisbətən qalın 
hissəsini ağzında sağa-sola hərəkət etdirə-etdirə: 
-        Siz gedin. Mən bu dərsə girməyəcəm,  – 
söylədi. 
-            Dəlisən sən? Lətafət müəllimənin dərsidir e, 
– deyə Əhməd xəbərdarlıq etdi. 
-         Elə ona görə girmirəm də, - Telman gülərək 
davam etdi - Ürəyim sıxılır onun dərsində. Həm də 
doqquzuncu sinifdə oxuyuruq, ay Əhməd. Bizim dərs 
oxuyan vaxtımızdı?! 
-             Özün bil. Məndən soruşsa... 
-        Səndən soruşsa, deyərsən anası harasa göndərib 
- sonra əlavə etdi, - Oxuyub nə olacaqsan e, guya? 
Növbəti dəfə güləndə ona Yusif, Heydər və Taleh də 
qoşuldu. 
www.kitabxana.net                      Amid Əlioğlu 2016 
 
 
Maraqlıdır ki, bu söhbət sinfin əlaçısı - sinif 
nümayəndəsi Əhməd ilə sinfin ən zəif şagirdi Telman 
arasında gedirdi.  
 
Əslində mənim də yadımdan çıxmır. Onlar 
birinci sinifdə oxuyanda mən beşinci sinif şagirdi 
idim. Əhmədlə Telman ilk sırada yan-yana 
əyləşirdilər. Bu yer Telmana anası Xavər müəlliməyə 
görə, Əhmədə isə boyu balaca olduğu üçün 
verilmişdi. Birinci dərs ilinin ilk günlərinin 
həyəcanını yaşayan birincilər ətrafı müşahidə etməklə 
məşğul idilər. Sevil müəllimə şagirdlərə əlifbanın ilk 
hərfini öyrədirdi. Çox təcrübəli, savadlı pedaqoq 
olduğundan, valideynlər öz övladlarını onun sinfinə 
yazdırmaq üçün az qala növbəyə dururdular. Məhz 
buna görə də sinifdə yeddi müəllim uşağı oxuyudu. 
Hamısı da elə həmin məktəbin müəllimlərinin 
övladarı. Söz yox, ön sıralardakı oturacaqlar da 
onların övladlarına “hədiyyə” edilmişdi. 
Sevil müəllimə şagirdlərinə övladı kimi yanaşar, 
onlar arasında ayrı-seçkiliyə yol verməzdi. Çox 
mədəni və sakit qadın idi. Dərs vaxtı hansısa səbəbə 
görə sinifdən çıxmaz, şagirdlərini heç vaxt otaqda 
www.kitabxana.net                      Amid Əlioğlu 2016 
 
 
qoyub başqa müəllimin yanına getməzdi. Əksinə, 
dərs vaxtı müəllim yoldaşları onun yanına gələndə 
narahat olardı. Hətta bir dəfə belə bir hal yaşanmışdı. 
Qonşu otaqda ibtidai sinif rəhbəri olan Sənubər 
müəllimə, etik qaydaları pozaraq Sevil müəllimənin 
otağının qapısını açdı və ərklə içəri daxil oldu. 
Nədənsə həmin vaxt mən də orda idim. Sinifdə tam 
sakitlik hökm sürürdü. İri bədən quruluşuna malik 
Sənubər müəllimə yeridikcə onun ağırlığına 
dözməyərək qəribə səs çıxaran döşəmənin cırıltısı 
aydın eşidilirdi. O, Sevil müəllimənin yanına çatar 
çatmaz: 
-           Nətərsən, gözəl? – gülüşündən sünilik yağırdı. 
-      Yaxşıyam, çox sağ ol. Dərsin yoxdur?- deyə 
Sevil müəllimə asta səslə soruşdu. 
-     Var. Tapşırıq vermişəm. Onlar yazana kimi 
dedim görüm neynirsən, necəsən? 
 Sevil müəllimə gülümsəyərək: 
-      Ay Sənubər, çox sağ ol, amma bunu tənəffüs 
vaxtı etmək olmazdımı?  
-       Əşşi, tənəffüsdə gözünü açıb-yumursan, vaxt 
bitir də. Hə, de görüm neynirsən? – Bir anlıq susdu - 
www.kitabxana.net                      Amid Əlioğlu 2016 
 
 
Yaxşı yadıma düşdü, Sabir müəllimin oğlunun toyuna 
gedəcəksənmi? 
-        Qismət olsa, getməyinə gedəcəm e, amma... 
Sevil müəllimə bütün şagirdlərin diqqətinin bu 
dialoqda olduğunu sezmişdi. Vəziyyətdən çıxmaqda 
çətinlik çəkən müəllimə anidən bir çarə tapdı. Bu çarə 
Sənubər müəllimənin dili ilə danışmaq idi: 
- Sənubər, bir 10 dəqiqəyə mən də bunlara 
tapşırıq verim, gələrəm sənin otağına danışarıq, olar? 
          Sənubər müəllimə təəccüb içində: 
-    Sən mənim otağıma gələnsən, ay Sevil? Məni  
burda aldadırsan, -  deyərək gülümsədi. 
-          Bu dəfə çalışacam gəlim. 
-         Yaxşı, nə deyirəm, mən gedim onda. 
Amma həmin dərs bitənə qədər Sevil müəllimə 
otaqdan kənara çıxmadı.  
Əhmədgilin sinif rəhbəri olanda Sevil 
müəllimənin, səhv etmirəmsə, əlli-əlli bir yaşı olardı. 
Bəstə boyu, nurlu sifəti ona xüsusi gözəllik verirdi. 
Saçlarına vaxtından əvvəl dən düşməsinin səbəbi 
həyat yoldaşını gənc yaşlarında itirməsi idi. Başında 
həmişə yaylıq görərdin. Şagirdlərinə ürəkdən “oğlum 
– qızım” deməsi onu digər müəllimlərdən 
www.kitabxana.net                      Amid Əlioğlu 2016 
 
 
fərqləndirirdi. O qədər səmimi idi ki, şagirdləri 
müəllim əvəzinə ona çox vaxt “mama” da deyərdilər. 
O hamıya eyni gözlə baxıb, eyni həvəslə dərs keçərdi. 
Ön sıralarda müəllim övladlarının əyləşməsi də onun 
istəyi ilə olmurdu. Övladını onun sinfinə yazdıran 
digər müəllim yeni dərs ilinin ilk günü uşağının 
əlindən tutub qabaq sıraya əyləşdirərdi. Sevil 
müəllimə də aradakı münasibətlərə görə etiraz edə 
bilmirdi çox vaxt.   
Müəllim uşağı olduğu üçün Telman birinci sinfə 
qədər hərfləri yazmağı artıq bacarırdı. Odur ki, “A” 
hərfini lövhədə görən kimi tapşırığa əsasən dəftərin 
bir üzünə ard-arda yazıb bitirmişdi. Ona görə də 
bekarçılıqdan ətrafı müşahidə etməklə məşğul idi. 
Əhməd isə hərfi yazmaqda çətinlik çəkirdi. Bunu 
görən Telman bacarığını nümayiş etdirirmiş kimi 
həmin hərfi yazmaq üçün qələmi hardan hara hərəkət 
etdirməyin yolunu Əhmədə göstərməyə başladı. Mən 
gözucu Sevil müəlliməyə baxanda, onun bu hadisəni 
izlədiyini gördüm. Qətiyyən mane olmadı. Onsuz da 
müəllim kimi hər bir hərfin necə yazılacağını fərdi 
olaraq bütün şagirdlərə izah edirdi. Amma o, bu 
prosesə mane olmadı. Düşünürəm ki, əsl pedaqoq 
www.kitabxana.net                      Amid Əlioğlu 2016 
 
 
məhz belə də olmalıdır. Bir-birini yeni tanıyan 
uşaqların yardımlaşmasını, bilgi paylaşmasını, 
dostluq münasibəti qurmasını görmək ona zövq 
verirdi.  
Bütün çətinliklərə baxmayaraq, Əhməd dərsləri 
çox tez mənimsəyirdi. Dərs oxumağı özü üçün 
hobbiyə çevirən bu qabiliyyətli məktəbli birinci sinfin 
sonunda bilikləri mənimsəmə səviyyəsinə görə digər 
şagirdlərdən fərqlənirdi. Qaydalara görə hər sinifdə 
ən yaxşı oxuyan şagird “sinif nümayəndəsi” olmalı 
idi. Lakin ibtidai sinfi bitirənə qədər Əhməd oxuduğu 
sinifdə həmin “vəzifə” boş qaldı. Məktəbin tarixində 
indiyə qədər belə bir hal olmamışdı. Çıxılmaz 
vəziyyətdə qalan Sevil müəllimə üçün bir tərəfdə 
həmkarlarının xahişi, digər tərəfdə isə Əhməd var idi. 
O, sinif nümayəndəsi kimi sevimli şagirdini görmək 
istədiyini beşinci sinfin ilk dərs günü fənn otağına 
daxil olub yeni sinif rəhbərinə bildirmişdi. Həm 
şagirdlər, həm də onların valideynləri əmin idilər: bu 
şəxs Əhməd idi...  
Şərəf lövhəsində onun şəkli hər il yenilənirdi. 
Dərslərinə həmişə hazırlıqlı olan Əhmədin, sinif 
yoldaşlarından fərqli olaraq, bütün fənlərə həvəsi var 
www.kitabxana.net                      Amid Əlioğlu 2016 
 
 
idi. Dərslərini bir gün belə buraxmaz, hətta ən sərt 
hava şəraitində də sinifdə öz yerini tutardı. Başqa 
uşaqlara nisbətən sarışın saçları, göy gözləri ona 
xüsusi yaraşıq versə də, boyu sinif yoldaşlarının 
hamısından alçaq idi. Evin tək övladı olmasına 
baxmayaraq, ailədə heç bir imtiyaza sahib deyildi. 
Anası rus, atası azərbaycanlı idi. Əhməd özü bu 
barədə danışmazdı. Onların ailəsi ilə bağlı bütün 
məlumatları atası fəhləliklə qazandığı beş-on manatı 
spirtli içkiyə verib sərxoş olandan sonra danışırmış 
yoldaşlarına. Bütün qohum-əqrəbası başqa rayonda 
yaşayırdı. Atası Əhmədin anası ilə Rusiyada işlədiyi 
vaxtlarda hər gün getdiyi kafedə tanış olub. Qadın 
həmin kafedə ofisiant işləyirmiş. Onunla evlənməyi 
öz ailəsinə qəbul etdirə bilmədiyi üçün həyat 
yoldaşıyla birlikdə ata-ana ocağına yox, əsgər 
yoldaşının yaşadığı uzaq bir rayona gəliblər. 
Gəldikdən bir ay sonra Əhməd dünyaya gəlib. 
Dostunun köməkliyilə daxma kimi yerdə məskən 
quran gənc ailə çox çətinliklər çəkib. Bir neçə ildən 
sonra anası işləmək istəsə də, atası mental dəyərlərə 
söykənərək, qəti etiraz edib. Lakin sonralar ailənin 
iqtisadi vəziyyətinin daha da pisləşməsi atasını həyat 
www.kitabxana.net                      Amid Əlioğlu 2016 
 
 
yoldaşının uşaq baxıcısı kimi fəaliyyət göstərməsinə 
razı salıb. Həmin dövrdə Əhməd ya beşinci, ya da 
altıncıcı sinifdə oxuyurdu, yanılmıramsa. Səhər saat 
doqquzda işə başladığı evə tələsdiyi üçün anası 
Əhmədin paltarlarını axşamdan ütüləyir, yeməyini 
hazır edərdi. Əhməd ikinci növbə oxuduğundan və ev 
tapşırıqlarını axşamdan yerinə yetirdiyindən səhər bir 
qədər çox yatmaq imkanına malik idi. Atasının işi 
olmayanda birlikdə nahar edər, daha sonra geyinib 
dərsə yollanırdı. Lakin atası tez çıxanda Əhməd üçün 
çətinlik yaranırdı. Ya oyadan olmadığı üçün evdən 
tez-tələsik çıxırdı, ya da nahar süfrəsi aça bilmədiyinə 
görə dərsə ac gedirdi. Amma o, bu çətin şəraitə görə 
valideynlərindən incimirdi. Əhməd hələ uşaq 
yaşlarından həyatın soyuq üzünə qarşı əynindəkinə və 
əlindəkinə bürünməyi öyrənmişdi. Üşüsə də büruzə 
vermirdi. Onu ən çox üşüdən böyükdən-kiçiyə 
qonşuların atmacaları idi. Hər gün evdən 
çıxmamışdan öncə dəfələrlə ətrafı müşahidə edərdi. 
Məktəbə uzanan yolda qonşulardan kiminsə gəldiyini 
sezərdisə, hətta yolunu da dəyişərdi... 
 
www.kitabxana.net                      Amid Əlioğlu 2016 
 
 
Cavidanın müəmmalı ölümünü düşünə-düşünə 
hər kəsdən uzaq düşmüşdüm. Heç kimlə münasibət 
qurmaq istəmədiyim barədə fikirlərimi Cavidan hər 
gecə yuxularımda dağıdırdı. Onun dediyi əlamətləri 
reallıqda gördükcə, təəccüblənirdim. Cavidanın o 
dünyadan məni gördüyünə şübhəm yox idi. Verdiyi 
işarələrə görə onun real həyatdakı siması Əhməd idi. 
Sırf bunun üçün Əhmədlə möhkəm dostluğumuz 
yaranmışdı. Hətta öz dərslərim bitəndən sonra onu 
gözləyərdim. Bizim məktəbdə on-on birinci siniflər 
birinci növbə üzrə, Əhməd kimi aşağı sinif şagirdləri 
isə günorta növbəsində təhsil alırdılar. Məktəbə 
dərslər başlamazdan yarım, yaxud bir saat tez gələrdi. 
Həmin müddətdə  söhbətləşmək imkanımız yaranırdı. 
Gecikdiyi hallarda narahat olurdum. Mütləq bir 
problem olduğunu düşünərdim. Ona görə dərsim 
bitəndən sonra Əhməd yaşadığı məhəlləyə gedərdim. 
Bəzən gecikməsinin səbəbi yuxudan gec ayılmağı 
olurdu. Amma ən çox məhəllədən qonşuların 
getməsini gözləyərkən vaxt itirirdi. Mən onun bu 
xasiyyətinə çox vaxt hirslənirdim. Qonşulardan bu 
qədər çəkinmək olar? Səbəbini soruşurdum, açıb 
demirdi. Lakin bir dəfə səbəbi özüm aydınlaşdırdım.  
www.kitabxana.net                      Amid Əlioğlu 2016 
 
 
Əhməd yenə də görüşümüzə gecikirdi 
(Dərslərinə isə heç vaxt gecikməzdi). Yenə də onların 
məhəlləsinə tərəf yol aldım. Yaz mövsümü idi. 
Günəşin şüaları ağacların budaqlarında sınaraq ətrafa 
səpələnirdi. Yasəmənin ətri adamın ağlını bihuş, 
əhvalını xoş edirdi. Bizim tərəflərdə yayın öldürücü 
istisindən fərqli olaraq, belə havada heç kim evdə 
oturmur. Qonşular ortaq bir mövqe seçərək yığışıb 
söhbət edir, uşaqlar isə məhəllədə müxtəlif oyunlar 
oynayırlar.  
Evlərinə çatanda Əhmədin tələm-tələsik qapıdan 
atıldığını gördüm. Deyəsən bu dəfə səbəb qonşular 
deyildi. Çünki qonşu qadınlar hamısı eyni anda 
danışaraq çöldə söhbət edir, birinci növbədə dərsdən 
çıxan yuxarı sinif qızları laqqırtı vura-vura məhəllədə 
beş addım irəli, üç addım geriyə addımlayırdılar.  
-    Hardasan, ay Əhməd? Bayaqdan gözləyirəm. 
Gördüm gəlib çıxmadın, narahat oldum, – tez 
dilləndim. 
-     Yatıb qalmışam. Atam da tez durub gedib deyə 
oyandırmayıb məni. 
Bu sözləri dodağının altında mızıldanaraq üst-
başını düzəldirdi. Sol əliylə şalvarının kəmər vurulan 
www.kitabxana.net                      Amid Əlioğlu 2016 
 
 
hissəsindən tutub, sağ əliylə isə köynəyinin ətəyini 
şalvarının içinə tələsik soxuşdura-soxuşdura xahiş 
etdi: 
- Sən qapını bağla, mən şalvarımı düzəldim, 
gedək. 
Üzbəüz qonşunun qapısının ağzında yığışan 
qadınların danışığı kəsilmişdi. Üzümü arxaya 
çevirəndə onların diqqətlə Əhmədə baxdıqlarını 
gördüm. Elə qapının önündən kənarlaşmaq istəyirdik 
ki, qadınlardan ən qoca olanı rişxəndlə dilləndi:  
- Can ay bala, can. Anan onun-bunun uşağını 
geyindirir, səni geyindirə bilmir, hə? 
Əhməd üzünü mənə tutub tələsməyimi 
istəyəndə gözləri dolmuşdu artıq. Büruzə verməməyə 
çalışsa da, dodaqları əsirdi. Biz uzaqlaşdıqca, 
qadınların səsi ucalırdı. Küçənin tinində oturan avara 
oğlanların siqaret çəkməkdən saralan dişlərini sanki 
reklama çəkilirlərmiş kimi bayırda qoymasını, 
qızların bizə baxıb siçanlara bənzər ciyiltili səslə 
pıçhapıçını hələ də gözümün önündən yox edə 
bilmirəm. 
www.kitabxana.net                      Amid Əlioğlu 2016 
 
 
-       Səndə günah yoxdu e, ay bala. Ana səhər gedir, 
axşam gəlir. Ata da ki, heç bilinmir nə işlə məşğuldu, 
- deyə başqa qadın uca səslə dilləndi. 
-    Aaz, o tərəfdə pozğun olub da anası. Başqa nə 
gözləyirsən ki? – üçüncü qadın nisbətən aşağı tonla o 
biri qonşularına söylədi. 
Və daha nələr, nələr. Çox təəssüf ki, artıq başa 
düşmüşdüm Əhmədi. Qonşulardan niyə qaçdığını, 
səbəbini niyə deyə bilmədiyini anlamışdım. 
Məhəllədən hələ də bir dostunun olmadığını, asudə 
vaxtını məhəllə uşaqları ilə oynamaqla yox, yenə də 
dərs oxumaqla keçirməyini, heç bir kütləvi uşaq 
oyunlarını bilməməsini başa düşmüşdüm.  
Məktəb müəllimlərinin də Əhmədə olan 
münasibəti birmənalı deyildi, əslində. Bir-iki 
müəllimdən savayı, əksər müəllimlər ona qarşı 
bilərəkdən diqqətsizlik edir, vicdanları ağrımadan 
qiymətini kəsirdilər. Səbəb isə sadə idi - maddi 
imkansızlıq. Mənəviyyatı dayaz olan insanların 
qarşısındakı adama verdiyi dəyər maddi olduğundan 
Əhməd üçün vəziyyət heç də asan deyildi. Mənasız 
məqsədlər üçün sinifdə vəsait yığımında hər dəfə 
xəcalət çəkirdi. Adını pedaqoq qoyan bir çox 
www.kitabxana.net                      Amid Əlioğlu 2016 
 
 
müəllimlər, evdəki vəziyyəti dərk edib pul 
istəməkdən utanan uşaqdan utanmadan pul tələb 
edirdilər. Üstəlik, bütün bunlar könül verdiyi, zaman 
keçdikcə, gözünü hər yumanda xəyalı qaranlıqlar 
içində işıq saçan, səsini eşitdikcə həyacandan özünü 
itirməsinə səbəb olan, ən çox da anasına bənzətdiyi, 
qızılı saçları, gömgöy gözləri ağappaq bənizinə son 
dərəcə mükəmməl yaraşan Aydanın yanında baş 
verəndə günlərlə özünə gələ bilmirdi.  
Aydan iki qardaşın bir bacısı - həmin məktəbin 
direktor müavini Rafiq müəllimin qızı idi. Atasının 
nüfuzuna görə müəllimlərin ona yüksək qiymət 
yazmalarına baxmayaraq, dərslərinə əla hazırlaşan, 
ədəb-ərkanlı, mədəniyyətli qız idi. Əhmədin ona olan 
isti duyğularını hiss etsə də, atasına və sinif 
yoldaşlarının rişxəndli atmacalarına tuş gəlməmək 
üçün özünü bu münasibətdən kənar tuturdu. Buna 
baxmayaraq, məsələni sezən bəzi sinif qızlarının 
hərəkətləri ürək bulandırır, həm onun, həm də 
Əhmədin qanını qaraldırdı.  
Beşinci sinifdən sonra Əhməd sinif 
yoldaşlarının təşkil etdiyi yeni il şənliklərinin heç 
birində iştirak etmədi. Çünki iştirakçı olmaq üçün 
www.kitabxana.net                      Amid Əlioğlu 2016 
 
 
müəyyən miqdarda pul tələb olunurdu. Hər dəfə bir 
bəhanə ilə vəziyyətdən çıxdığını düşünən binəvanın 
bu bəhanələrinə özündən başqa heç kim inanmırdı. 
Faciə orasında idi ki, onun iştirak etməmə səbəbi istər 
sinif rəhbərinə, istərsə də məktəb yoldaşlarına bəlli 
olsa da, bir kimsə onun şənlikdə iştirakı üçün israr 
etmirdi. Əslində buna ehtiyac da yox idi, çünki 
Əhmədin qüruru nəinki məktəb yoldaşlarının, hətta 
sinif rəhbərinin də boyundan böyük idi. Pul vermədən 
o şənliklərdə iştirak təklifini qəbul etməyi heç vaxt 
mənliyinə sığışdırmazdı. 
Fəqət, hər dəfə orada olurdu: sinif otağının 
axırıncı pəncərəsinin altında. Yoldaşlarının sevincinə 
qoşulur, gözünü Aydanın gül üzündən çəkmirdi. 
Onların yanında olmaya-olmaya təşkil etdikləri 
oyunlarda iştirak edirdi - xəyalən. Hətta yeni il 
şənliklərinin birində sinif yoldaşlarının pəncərənin 
qabağında çəkdirdikləri şəkildə özünü görmüşdü. 
Buna ondan başqa heç kim fikir verməmişdi. Çünki 
arxa fonda sadəcə kölgə kimi əks olunmuşdu. 
Hər il sinfi bitirmək üçün verilən imtahanlarda 
əla qiymət alırdı. Üstəlik bunu nəyinsə qarşılığında 
yox, öyrəndiklərinin məntiqi nəticəsi olaraq edirdi. 
www.kitabxana.net                      Amid Əlioğlu 2016 
 
 
Amma yoldaşlarının əksəriyyətinin valideynləri, 
övladlarına imtahanda əla qiymət alacaqları təqdirdə 
hədiyyə vəd edirdilər. Əhmədin heç vaxt belə şansı 
olmamışdı. Heç şans anlayışı da formalaşmamışdı 
onda. Üzərinə düşən vəzifəni həm övlad, həm də 
şagird olaraq qeyd-şərtsiz yerinə yetirməli olduğunu 
bildiyi üçün yeni bir şans anlayışından uzaq idi. 
Uğursuzluğunu şanssızlığında deyil, bacarıqsızlığında 
görürdü.  
Əhmədin ən pis günləri anasının amansız 
xəstəliyə yoluxmasından sonra başladı. Bunu sonra 
biləcəkdi... 
Səkkizinci sinifdə oxuyanda anasının hamilə 
olmağı, əslində, sevindirmişdi onu. Artıq onun 
işləməyinə razı olmayan Əhməd özü iş tapmışdı. Hər 
gün dərsdən sonra şadlıq saraylarının birində ofisiant 
kimi çalışırdı. Lakin hər dəfə toy şənliyi başlamazdan 
əvvəl, dəvətlilər arasında tanış birisinin, xüsusən də 
Aydanın olmamasını yəqin edəndən sonra işə 
başlaması vəzifə yerinə - xidmət göstərdiyi masa 
ətrafına gecikməsilə nəticələnirdi.  
www.kitabxana.net                      Amid Əlioğlu 2016 
 
 
Qazandığı pulu, lazım gələndə, dava-dərman 
almaq üçün anasına verir, yalnız ikisinin bildiyi yerdə 
gizlədirdilər. 
Bir müddət sonra bacısının olacağını öyrəndikdə 
isə xüsusilə pərvazlanmışdı. Universitet xəyallarını 
bacısı ilə bağlı xəyallar əvəzləmişdi.  
Atasının anasıyla get-gedə kobud rəftarı 
Əhmədin diqqətini daha çox cəlb etməyə başlayırdı. 
“Kişinin” hamiləlik irəlilədikcə, həyat yoldaşına 
diqqəti artmaq əvəzinə, nəinki azalırdı, hətta getdikcə 
iyrəncləşirdi. Onun ağrılarını adi hamiləlik ağrıları 
kimi qəbul edib əlavə imtiyazın mümkünsüz 
olduğunu xatırladırdı tez-tez o pəzəvəng.  
Doğuşa iki ay qalmış anasının ağrıları nəzərə 
çarpacaq qədər çoxalmışdı. O qədər artmışdı ki, bir 
gün təcili şəkildə xəstəxanaya aparıldığını 
xatırlayıram. Həmin gün Əhmədlə onlara gedəndə 
təcili yardım maşınının tükürpədici səs siqnalını 
səsləndirərək və sayrışan işıqlarını yandıraraq tələm-
tələsik məhəllədən çıxdığını gördük. Məhəllədə 
qarışıq sakitlik hökm sürürdü. Qonşuların demək olar 
ki, hamısı qruplar halında müxtəlif yerlərdə səssizcə 
ətrafı müşahidə edirdilər. Nə olduğunu anlamaq çox 
www.kitabxana.net                      Amid Əlioğlu 2016 
 
 
qəliz idi. Əhmədgilin həyət qapılarının ağzına 
yaxınlaşanda qonşulardan biri onu görən kimi 
dilləndi: 
- Əhməd...ananın vəziyyəti pisləşdi deyə təcili 
yardım çağırdıq. Reyhan da ananla getdi... 
Qonşunun sözünün tamamını gözləməyən 
Əhməd tələsik evə daxil olaraq anası ilə birlikdə 
yığdığı pulu götürüb bayıra çıxdı. Üz tutduğumuz 
rayon mərkəzi xəstəxanasına necə çatdığımızı bir 
Allah bilir, bir də bizi ora ildırım sürətilə aparan taksi 
sürücüsü. Xəstənin birbaşa reanimasiya şöbəsinə 
yerləşdirildiyini öyrəndiyimizdə isə həyacandan 
əməlli-başlı çaş-baş qalmışdıq.  
Həmin şöbəyə daxil olanda Reyhan xalanı 
dəhlizdə üzgün şəkildə divara söykəndiyini görən 
kimi birbaşa yanına getdik. O, Əhmədin anasına qarşı 
qonşular içində ən diqqətlisi və qayğıkeş olanı idi. 
Tez-tez Əhmədgilə baş çəkər, bişirdiyi yeyəcəklərdən 
onlar üçün də gətirərdi.  
Əhməd təlaş içində: 
-      Reyhan xala, nə məsələdir? Anama nə olub? 
Niyə bura gətiriblər? Nə baş verir? – soruşdu. 
www.kitabxana.net                      Amid Əlioğlu 2016 
 
 
-    Əhməd, bilmirəm nə baş verir. Dovğa 
bişirmişdim. İstədim ki, anana da aparım. Hamilə 
qadınlar yeməyə qarşı həssas olurlar axı. Həyətinizə 
girib səsləndim, səs vermədi. Sonra evə keçdim. 
Mətbəxdə yerə uzanmış halda olduğunu gördüm. 
Sonrası da... İndi gördüyün kimi. 
-             Bəs həkimlər nə deyir? 
-            Hələ həkim heç nə deməyib. Gözləyirəm mən 
də. 
Əhməd səbirsiz halda dəhlizdə dövrə vururdu. 
Dırnaqlarını çeynəyə-çeynəyə bir irəli, iki geri gedən 
biçarə özünü açıq-aşkar itirmişə bənzəyirdi. O qədər 
təlaşlanmışdı ki, məni də eşitmirdi. Onu 
sakitləşdirməyə çalışsam da, faydası olmadığını 
anlayırdım. Tavanın yalnız bir yerində yanan işığın 
əksini dostumun yaşarmış gözlərində görmək olurdu. 
Xeyli müddət keçəndən sonra dəhlizin 
qaranlığından sakit və rahat addımlarla yaxınlaşan 
adamın Əhmədin atası olduğunu görəndə, özümdən 
asılı olmayaraq, yerimdən qalxdım. Mənim 
dayandığım yerdən keçəndə, bayaqdan fikirli halda 
sağa-sola hərəkət edən oğlu istiqamətində 
addımlayırdı. Əhmədin geri qayıtmaq üçün 
www.kitabxana.net                      Amid Əlioğlu 2016 
 
 
çevriləndə atası ilə üzbəüz olması məni də 
həyacanlandırmışdı. 
- Anana nə olub?! Doğur? - soruşanda üzünə 
yaraşmayan mənasız gülüşü hiss etməmək mümkün 
deyildi. O, normal doğumun reanimasiyada 
olmadığını bilməyəcək qədər düşüncəsiz insan idi.  
Atası bu sözü deyəndə Əhmədin dişi-dişinə 
sıxılmış halda, gözlərini isə atasının yaşam məqsədi 
olmayan gözlərinə zilləmişdi. Nifrət və hirs dolu 
baxışlara daha çox tab gətirə bilməyən kişi Əhmədin 
yanından ötüb Reyhan xalaya yaxınlaşdı. Vəziyyəti 
ayaqüstü öyrənən bivec kişi sanki burada qeyri-adi bir 
hadisə olmadığını yəqinləşdirərək dilləndi: 
- Reyhan bacı, qorxulu bir şey yoxdu burda. 
Doğumla əlaqədardır. Əhməd burdadı da. Mən 
gedim, bir azdan gələrəm. 
 Səssiz qalmaqla kifayətlənən Reyhan xalanın 
onsuz da başqa çarəsi yox idi. Həyat yoldaşına laqeyd 
olan kişiyə qonşu olaraq  “Hara gedirsən ay kişi, bu 
doğumla əlaqədar bir şey deyil... Nəsə ciddi bir 
məsələ olmasaydı, reanimasiyaya gətirməzdilər. 
Doğuma hələ iki ay var...” – söyləyəsi deyildi ki.  
www.kitabxana.net                      Amid Əlioğlu 2016 
 
 
Atası gedəndən təqribən beş dəqiqə sonra 
otaqdan çıxan həkim qapının yanında duran Reyhan 
xaladan soruşdu: 
- Xəstənin nəyisiz? 
  Biz də onlara tərəf yüyürdük. 
- Həkim, mən qonşusuyam... 
   Həkimin çaş-baş qaldığı üzündən oxunurdu. 
- Bəs... Bəs xəstənin başqa kimsəsi... 
- Həkim, oğlu burdadır, – Reyhan xala 
həyəcanla həkimin sözünü kəsib tələsik cavab verdi. 
Əhməd həkimə çatmışdı artıq. 
- Həkim, anamın vəziyyəti necədi? Nə olub ona? 
  Qorxudan əl-ayağı əsən Əhmədi diqqətlə süzən 
həkim onu otağına dəvət etdi. Reyhan xalanın da 
onlarla otağa girmək niyyətinə həkimin əngəl 
olmasına baxmayaraq, mən içəri keçə bildim. Həkim 
məni görmürdü sanki. 
 Eynəyini taxıb masanın üstündəki sənədləri 
nəsə axtarırcasına vərəqləyən həkimin əllərinə və 
baxdığı yerlərə həm Əhməd, həm də mən, özümüzdən 
asılı olmayaraq, diqqətlə göz gəzdirirdik. Nə o 
danışırdı, nə də mən. Bir müddət davam edən 
axtarışdan sonra həkim asta səslə Əhməddən: 
www.kitabxana.net                      Amid Əlioğlu 2016 
 
 
-     Adın nədir, oğlum?- soruşdu. 
-     Əhməd... 
-  Anan bundan əvvəl həkimə müraciət edibmi? 
Hamiləliklə əlaqədar analizlər verilibmi? Mən bunları 
bilməliyəm. Ona kömək etmək üçün bilməliyəm. 
Anan yatmış vəziyyətdədir. Özündən soruşa 
bilmədim. Atan haradadı bəs? Kimin-kimsən 
yoxdurmu sənin, oğul? 
Əhməd yaşarmış gözlərilə bir müddət sol 
tərəfindəki pəncərəyə baxdıqdan sonra danışmağa 
başladı. İndiyə qədər heç kimə, heç yerdə 
danışmadığı həyat hekayəsini dərindən nəfəs ala-ala 
danışırdı. Söyləyəcəklərinin anasına yardımçı 
olacağını düşünən biçarə danışdıqca, az məbləğdə 
olan pulunu cibindən çıxarır, əlində tutub yenidən 
cibinə qoyurdu. Burnunun ucuna sürüşdürdüyü 
eynəyinin üstündən Əhmədə baxan həkim isə qalın 
qaşlarını gah qaldırıb, gah endirirdi. Əhməd, sözünü 
bitirdikdən sonra həkim: 
-     Aydındır oğul, aydındır. Deməli, məsələ belədir 
də, - deyib təzəcə söhbətə başlayırdı ki, qapını döyüb 
içəri daxil olan tibb bacısı: 
www.kitabxana.net                      Amid Əlioğlu 2016 
 
 
-    Həkim, xəstə özünə gəldi, – deyəndə biz ani 
olaraq yerimizdən qalxdıq. Əhməd təlaş içində 
dəhlizə çıxdı. Lakin həkim onu saxlayaraq anasının 
yanına hələ girə bilməyəcəyini söylədi: 
-       Əhməd, səbirli ol! Bir məsələni ananla danışım, 
daha sonra səninlə söhbət edərik. Otağıma keç və 
məni gözlə! 
Bir müddətdən sonra otağına qayıdan həkim 
rentgen kağızlarını masanın üstünə qoyaraq 
pəncərinin qabağında durdu. Bir qədər xəstəxananın 
bağını seyr etdikdən sonra yerinə keçdi. Nə 
düşündüyünü sezmək çox çətin idi. Barmaqları ilə 
göz qapaqlarının burnuna yaxın olan hissəsini 
ovuşduraraq: 
- Əhməd, sənin anan xəstədir, – dedi.  
  Əhməd bir kəlmə belə danışmadan gözlərini 
həkimin ağzına zilləmişdi. Həkim isə adi bir xəbər 
verirmiş kimi rahat danışırdı. Onlar belədir də. Ay 
ərzində, bəlkə də gün ərzində neçə-neçə amansız 
xəstəliyin “müjdəçisi” olurlar... 
- Uzun sözün qısası, ananın döşündə xərçəng 
var. Biz buna şiş deyirik. Çox təəssüf ki, bədxassəli 
şişə çevrilib artıq. 
www.kitabxana.net                      Amid Əlioğlu 2016 
 
 
Gözünü hər qırpanda kipriyindən süzülən yaş 
Əhmədin ovcunun içinə düşürdü. Həkim isə davam 
edirdi: 
- Şiş çox sürətlə irəliləyir. Müalicəsi demək olar 
ki, artıq mümkün deyil. Biz sadacə şişin böyüməsinin 
qarşısını ala bilərik. Kimyaterapiya sayəsində. Bu 
isə... 
- Bu isə?... Bu isə nə, həkim? 
- Bu isə həm bahalıdı, həm də uşaq üçün 
təhlükəlidi. Bir də ki, ümumiyyətlə, anan buna razılıq 
vermir. 
- Başa düşmədim. Anam niyə razılıq verməsin 
axı, həkim? 
- Çünki kimyaterapiya olunsa, uşağı itirmək 
məcburiyyətində qalacaq. 
- Olunmasa axı, anamı... – “itirmək” sözünü 
dilinə belə gətirə bilməyən Əhməd həyəcanlı şəkildə 
ayağa qalxdı. 
- Əhməd, qulaq as! Anan razı olsa belə, bu iş 
vəsait tələb edən işdir. Ömrünü ancaq bir müddət 
uzatmaqdan başqa bir işə yaramayacaq. Bir var ikisini 
də itirəsən, bir də var heç olmaya uşağı xilas edək... 
www.kitabxana.net                      Amid Əlioğlu 2016 
 
 
Bu sözləri eşidən Əhməd çox sürətlə otaqdan 
çıxıb anası olan palataya üz tutdu. 
Həkimin fikirlərini belə rahat ifadə etməsinə 
inana bilmirdim. Hisslərini işinə qatmamağı necə 
öyrənmişdi? Olmaya onda, ümumiyyətlə, insanlıq 
hissi yox idi? Bir saniyə çox yaşasın deyə, bəlkə də 
milyonlar verə bilən insan başqasını bu yoldan niyə 
çəkindirirdi? 
Bir müddət dəhlizdə gözləməli oldum Əhmədi. 
Yanıma gələndə pərişan halda gözünü bir nöqtəyə 
zilləyib eləcə səssiz dayandı. Xəstəxananın 
həyətindəki oturacaqda əyləşəndə anası ilə 
danışmağını, kimyaterapiyaya razı sala bilməyini 
soruşdum, amma suallarım cavabsız qaldı. Gözünü 
bağçadakı su borusunun ağzından yerə düşərək saat 
əqrəbinin səsini xatırladan damcılara zilləyib 
dayanmışdı. Suallarımla daha çox canını sıxmamaq, 
tənha qalıb düşüncələrilə sərbəst əlaqə qura bilməsi 
üçün getməyi qərara aldım. Bir addım atmışdım ki, 
baxdığı yerdən gözünü çəkmədən danışmağa başladı: 
- Müalicə olunmaq istəmir... Deyir əgər həkim 
dediyi proses olsa, bacını itirəcəyik. Həm də bu işin 
bahalı olduğu söyləyir. Nə olsun? Əlavə iş 
www.kitabxana.net                      Amid Əlioğlu 2016 
 
 
tapacağımı, nəyin bahasına olursa-olsun əməliyyat 
üçün daha çox pul qazanacağımı söylədim, amma 
yenə razılaşmadı. Çox az ömrünün qaldığını, heç 
olmasa, iki candan birinin sağ olmasını istəyir. Əgər 
onunla razılaşmasam məni bağışlamayacağını deyir. 
Nə deyəcəyimi, nə edəcəyimi bilmirəm. Başa 
düşürsən məni? 
Əlbətdə ki, onu başa düşürdüm. Nələr 
yaşadığını, nə hisslər keçirdiyini sanki içimdə mən də 
duyurdum.  
 
Doğuşa qədər Əhmədin hər günü həyəcan və 
qorxu içində keçirdi. Həmişəki laqeydliyini davam 
etdirən atası evə gec saatlarda, bəzən isə heç gəlmirdi. 
Qazandığı qəpik-quruşu həyat yoldaşının müalicəsinə 
yox, eyş-işrətə xərcləyən bu vicdandan məhrum şəxsi 
Əhməd, demək olar, dindirmirdi.  
Anasının xəstəliyilə əlaqədar dərsləri buraxması 
qiymətlərə təsirsiz ötüşmürdü. Bütün bu hadisələr 
sonda onun şəklinin şərəf lövhəsindən çıxarılmasıyla 
nəticələndi. Əhmədin isə bircə amalı anasının tezliklə 
sağalması idi.  
www.kitabxana.net                      Amid Əlioğlu 2016 
 
 
Hamı üçün həyat davam edirdi. Məndən və ara-
sıra Reyhan xaladan başqa demək olar ki, heç kim 
Əhmədin anası ilə maraqlanmırdı. Elə bil o məhəllədə 
günlər sonra dünyasını dəyişəcək hamilə bir qadın 
yaşamırdı. Hətta sinif yoldaşları belə gəlib Əhmədi 
yoxlamırdılar. Eşitdiyimə görə, valideynləri onları 
Əhmədlə yaxın münasibət qurduqları təqdirdə tənbeh 
edirlərmiş.  
İki aydan sonra Əhməd, yeni doğulmuş bacısı 
ilə tək qalmışdı artıq. Anasının ölümündən bir 
müddət sonra atası daha əvvəllər də qeyri-qanuni 
yaşadığı qadının yanına getmişdi. Reyhan xalagilin də 
qeyri-müəyyən səbəblərə görə həmin məhəllədən 
köçməsi Əhmədin bacısına baxmasını müşkülə 
çevirdi. O, anasının adını qoyduğu bacısını körpələr 
evinə təhvil verməli oldu.  
Onuncu sinfin son günlərində dərslərinə 
diqqətini artıran Əhməd bataqlıqda cücərməyə çalışan 
bitkiyə bənzəyirdi. Məqsədi orta məktəbi bitirdikdən 
sonra universitetə qəbul olmaq, eyni zamanda normal 
bir iş tapıb işləmək idi. Dolayısı ilə bacısını körpələr 
evindən götürüb ona baxacaqdı. 
www.kitabxana.net                      Amid Əlioğlu 2016 
 
 
Həyatında baş verən hadisələr onu insanlardan 
uzaq salmışdı. Məsləhət, öyüd-nəsihət ala biləcək bir 
böyüyü də yox idi. Özünə qapanmışdı. Hər gün 
görüşüb onu nikbin notlarla kökləmək istəyim 
nəticəsiz qalırdı. Səssiz-səmirsiz qulaq asmaqdan 
başqa heç nə etmirdi. Məhəllədə, məktəbdə qüruruna 
toxunan onlarla hadisəyə tab gətirmirdi artıq. 
Həyatının qışında soyuqdan az qala donan Əhməd 
bacısına qovuşmaqla isinəcəyini xəyal edirdi. Və sırf 
bunun üçün təzyiqlərə, atmacalara dözməyə çalışırdı. 
Məktəbdə hər kəs ondan kənar gəzir, müəllimlərin 
ayrı-seçkiliyi yüz metrdən hiss edilirdi. Əhməd isə 
yenə də “dözürdü”.  
Çox vaxt o, məktəbə gedəndə bir yerdə 
gedirdik. Əhməd onuncu sinifdə oxuyanda, mən artıq 
bir il idi ki, hansısa şirkətdə gözətçi işləyirdim. Dəqiq 
yadımda deyil. Bir o yadımdadır ki, məktəb iş yerimə 
gedən yolun üstündə olduğuna görə Əhmədlə tez-tez 
rastlaşırdım.  
Günlərin bir günü yenə rastlaşdıq. Əhməd 
məktəbə, mən isə işə gedirdim. Əslində iş vaxtım saat 
doqquzda başlayıb altıda bitirdi. Amma həm gecikmə 
www.kitabxana.net                      Amid Əlioğlu 2016 
 
 
olmasın deyə, həm də Əhmədlə yol boyu on dəqiqəlik 
də olsa, söhbət edə bilmək üçün evdən tez çıxırdım 
Dərs başlamazdan əvvəl gələn şagirdlər üç-üç, 
beş-beş toplaşıb söhbətləşir, deyib gülürdülər. 
Hasarın bütünlüklə daşdan yox, müəyyən aralıqla 
bəzəkli metal şəbəkədən ibarət olması, məktəbin 
həyətini kənardan görməyə imkan verirdi. Darvazanın 
qarşısına çatmağımıza az qalmışdı. Hiss etdim ki, 
Əhmədin fikri mənim işimlə bağlı etdiyim söhbətdə 
yox, hasara yaxın oturacağın ətrafında işvə-nazla 
söhbətləşməkdə olan sinif qızlarına söz atan yad 
məktəbin oğlanlarında idi. Belə məsələlərə laqeyd 
qalmamağın onun xarakterik xüsusiyyəti olduğunu 
bildiyim üçün qan-qaraçılıq yaranmasın deyə, 
diqqətini yayındırmağa çalışdım. Amma gec idi. 
Əhməd oğlanların olduğu yerə istiqamətlənmişdi. 
Əslində bu xususiyyət mənə də xas olduğundan onu 
başa düşürdüm. Əhmədin oğlan sinif yoldaşları da 
qızların olduğu yerə heç də uzaq olmayan digər 
oturacaqda əyləşib, yüngül hərəkətlərilə diqqət 
çəkirdilər. Onlar özlərini görməzliyə vuracaq qədər 
ağciyər idilər.   
www.kitabxana.net                      Amid Əlioğlu 2016 
 
 
-   Qardaşlar, nə məsələdir? – soruşanda onların üç 
nəfər olmağı görünür Əhmədi qətiyyən qorxutmurdu.  
-   Başa düşmədim, – deyə dəmir barmaqlıqlardan 
meymun kimi sallanan, əzələlərini hər kəsə daha 
qabarıq göstərmək üçün bədəninə yapışan köynək 
geyinmiş oğlan üzünü bizə tərəf çevirəndə sifətinin 
çopurları ilk baxışdan adamı diksindirirdi.  
- Deyirəm nə məsələdir? – sualını təkrarlayan 
Əhməd artıq hirsli olduğunu büruzə verirdi.  
- Mən də dedim ki, başa düşmədim. 
Onlarla burun-buruna idik. Ani davanın qoxusu 
gəlirdi. Həm sinif qızları, həm də oğlanlar prosesi 
izləməklə kifayətlənirdilər. Dərsin başlanmasına işarə 
verən zəngin səslənməsi ilə şagirdlər binaya daxil 
olduqca həyətdə seyrəklik yaranırdı. Hətta Əhmədin 
sinif yoldaşları da müəllimlərin iradından qorxaraq 
sinif otaqlarına üz tuturdular.  
- Onlar mənim sinif yoldaşlarımdı. Niyə söz 
atırsız? – deyə Əhməd davam etdi. 
Saqqız çeynədiyindən sözləri əməlli deyə 
bilməyən ikinci oğlan dilləndi:  
- Lap yaxşı. Bizim də xoşumuza gələn qızlardı.  
www.kitabxana.net                      Amid Əlioğlu 2016 
 
 
Aydanın da, o qızların arasında olmasını nəzərə alsaq, 
Əhmədin hövsələdən çıxması an məsələsi idi. 
-  Bir də ki sənə nə dəxli var? O qədər oğlanın 
içində bir sənəmi qaldı onların... 
Oğlanın sözünü kəsən Əhməd: 
-        Onlar görməyiblər yəqin sizi. Mən görmüşəm, 
mən gəlmişəm, – bildirdi. 
-        Qaqaş, sən o qızlara “atviçatsan”? – Bayaqdan 
danışmayan, saçına yaxdığı geldən başının dibi 
görünən sısqa oğlan ciyiltili səslə dilləndi. 
Əhmədin onun gözlərinə hirs ilə baxmağı 
oğlanın susmasına kifayət etmişdi. Mən özümü 
Əhmədlə onların arasına salıb hər iki tərəfi 
sakitləşməyə və məsələni sülh yolu ilə həll etməyə 
dəvət etdim. Bir tərəfdən də, sinif otağının laybalay 
açılmış pəncərələrində nəinki məktəblilərin, hətta 
bəzi müəllimlərin tamaşaya baxırlarmış kimi 
düzülməsi məni hövsələdən çıxarırdı. 
Əhməd hər üçünə xəbərdarlıq edərək: 
- Nə isə, bir də belə şey olmasın, gedin, – 
deyəndə sir-sifəti çopur olan və ortada dayanan 
özündənrazı oğlanın əlilə Əhmədin sinəsindən 
itələyərək: 
www.kitabxana.net                      Amid Əlioğlu 2016 
 
 
- Əşşi, get işinlə məşğul ol! – deyə ucadan 
söyləməsi bardağı daşırdan son damla oldu. Heç 
kimin ağlına belə gəlməyən cəldliklə alnını oğlanın 
sifətinə var gücü ilə çırpan Əhmədi belə əsəbi 
görməmişdim. Bir andaca ara qarışdı. Onlardan sısqa 
olanı özündən asılı olmayaraq geri çəkiləndə digəri 
Əhmədin qarnına tərəf təpik atdı. Bir əlilə oğlanın 
ayağından tutan Əhməd sağ ayağıyla onun tək 
ayağına şiddətli zərbə endirəndə, başa düşdüm ki, o, 
sanki həmin təpiyi gözləyirmiş. Saniyələr içində baş 
verən çarpışmaya mənim də qoşulmağıma gərək 
qalmamışdı. Bayaqdan lovğalığından az qala 
partlayan oğlan yerdə qıvrılır, o birisi isə ayağını iki 
əli ilə tutub acı çəkdiyini, istəməsə də, büruzə verirdi. 
Üçüncü isə elə bil bayaqdan hadisələrin içində olan 
adam deyildi. 
İşə onsuz da gecikdiyim üçün birinci dərsi 
buraxmalı olan Əhmədlə ikinci dərs başlayana qədər 
məktəbin həyətindəki oturacaqda əyləşərək gözləməli 
olduq. 
Tənəffüs vaxtı yuxarı siniflərin dərs aldığı 
üçüncü mərtəbənin 314 saylı sinif otağına Əhmədlə 
bir yerdə qalxdıq. Yoldaşları otağın müxtəlif 
www.kitabxana.net                      Amid Əlioğlu 2016 
 
 
yerlərində toplaşaraq qızğın müzakirələr aparan 
vəkillərə bənzəyirdilər. Heç kimə fikir vermədən 
pəncərinin yanındakı yerinə doğru istiqamətlənmiş 
Əhmədə yönələn həsəd dolu baxışları uzaqdan sezə 
bilirdim. İkinci dərsin başlanmasına üç-dörd 
dəqiqədən bəlkə də az vaxt qalmışdı. Az əvvəl 
yaşanan hadisənin təsirindən çıxa bilməyən qızların 
Əhmədə təşəkkür etməsini səbirsizliklə gözləyirdim. 
Və həmin qızlardan biri – yerişi, duruşu, geyimilə 
oğlanların  həmişə diqqət mərkəzində olanı gərgin səs 
tonu ilə dilləndi: 
- Əhməd... 
           Barmaqları ilə qızarmış alnını ovuşduran 
Əhməd əlini saxlayıb üzünü qıza tərəf çevirdi. Qız 
davam etdi: 
- Sən özünü nə hesab edirsən ki? Onları niyə 
döydün? İçlərindən biri xalamgilin qonşusudur. Mənə 
görə gəlib. Sənə nə dəxli var axı? - deyəndə 
təəccübümdən damarlarımda qanım dondu sanki. 
Əsəbindən dişlərini qıcamağı dodağının altında açıq-
aşkar bilinən Əhməd əllərini yumruq halında sıxaraq 
ayağa qalxdı. Bunu görən digər qızlardan biri özünü 
qabağa verərək: 
www.kitabxana.net                      Amid Əlioğlu 2016 
 
 
- Solmaz düz deyir də. Sənin nəyinə gərək? Üzr 
istəmək əvəzinə, üstəlik, hirslə ayağa da qalxırsan. 
Gəl bir bizi də döy... 
Gördüklərimə və eşitdiklərimə inana bilmirdim. 
Əhməd bu həyasız qızlardan ötrümü özünü təhlükəyə 
atmışdı? Bu idimi onların təşəkkürü? 
Qızlar onun qarşısında yarımdairə şəklində 
düzülərək hərəsi bir söz deyirdi. Artıq qızların 
söhbətinə onlardan geri qalmayan oğlanlar da 
qoşulmuşdu. Hadisə baş verməmişdən əvvəl qızlara 
yaxın oturacaqda əyləşmişlərin arasında sifəti 
yadımda qalan - təlxək kimi deyib-gülən oğlanlardan 
biri dilləndi: 
- “İgid”, özünü kimə göstərirsən ki? Bizdən belə 
qollu-biləklisən? Biz onların cavabını verə bilməzdik 
guya? 
Əhməd onların gözlərinin içinə baxmaqdan 
başqa heç nə etmirdi. Sinif yoldaşları söz demək üçün 
sıraya düzülərək onun üstünə addımlayırdı. Əhmədin 
isə gözləri, zənnimcə, Aydanı axtarırdı. Qızlardan bir 
başqası: 
-     Qızların qədrini belə bilənsən, get bacına sahib 
çıx da, – deyəndə Əhmədi də, məni də cərəyan vurdu 
www.kitabxana.net                      Amid Əlioğlu 2016 
 
 
elə bil. Bütün bunlara istəsəm də müdaxilə edə 
bilmirdim. Əhmədi onların tikanlı ağuşundan alıb 
qaçmaq istəyirdim, amma alınmırdı. Dörd-beş 
saniyəlik sakitliyin ardından Aydan yaşananlara tab 
gətirməyərək sinif otağını tərk etdi. Otaqdakılar isə 
davam edirdi: 
-     Vallah də, - başqa qız qoşuldu söhbətə, - belə 
namus-qeyrət qarovulçususansa, ananı camaatın 
atmacalarından qoruyardın da! – deyəndə 
sinifdəkilərin rişxəndli gülüşləri Əhmədi özündən 
çıxardı. Bir anda açıq pəncərəyə qalxaraq gözlərimin 
içinə baxdı. Mən özümü itirmişdim. Nə etmək 
istədiyini anlamırdım. Amma o, yaş dolu gözləri ilə 
mənim təəccübdən bərəlmiş gözlərimin içinə baxaraq: 
- Bacım sənə əmanət! – deyib özünü boşluğa 
buraxdı. Bir anda sinfi başına alan qara-qışqırıq hər 
kəsi çaş-baş salmışdı. Hamı pəncərələrin qarşısında 
izdiham yaratdığı halda, mən  birbaşa aşağı – həyət 
tərəfdən pəncərinin altına yüyürdüm. Əhmədin 
düşdüyü bom-boz asfalt qana boyanmışdı. Lakin 
Əhməd... Qalxıb getdiyini düşündüm. Hayqırdım, 
dəfələrlə çağırdım, hər tərəfə qaçdım dəli kimi, amma 
yox idi, Əhməd yox idi. Günlərlə məhəllələrinə, 
www.kitabxana.net                      Amid Əlioğlu 2016 
 
 
evlərinə getdim, soruşdum, amma Əhməddən sorağı 
olan tapmadım. Əhməd cismini belə bu dünyaya çox 
görmüşdü. Onu da özü ilə o biri dünyaya aparmışdı 
sanki. Bu nə demək idi axı?!...Öncə Cavidan, sonra 
Əhməd. Dostluqda hansı qəbahəti işlətmişdim ki, 
onları xatırlamağım üçün məzarlarını belə çox 
gördülər mənə?! Bəs deyirdilər insan ruhən köçür bu 
dünyadan? Bəs deyirdilər ruh özü ilə cismi aparmır? 
Bu dünyaya o qədərmi nifrət edirdilər ki, birdəfəlik 
getdilər?. Offf!.. Bu nədir belə? Bəlkə mən də tərk 
edim bu etibarsız dünyanı. Kimim var ki, daha?... 
Cavidana verdiyim söz olmasaydı, düşünmədən...  
 
Bir müddət sonra bacısını təhvil verdiyi körpələr 
evinə getdim: qızcığazı götürmək üçün. Rayonda 
yalnız bir yerdə olan körpələr evindən elə bir qızın 
qeydiyatda olmamasının deyilməsi məni çaş-baş 
salmışdı. Nə qədər araşdırdım, olmadı. Həmin 
müddət ərzində körpələr evinə Sveta adlı körpənin 
verilməməsi sənədlərlə sübut olundu... 
 
 
 
www.kitabxana.net                      Amid Əlioğlu 2016 
 
 
 
ÜÇÜNCÜ HİSSƏ 
MƏTLƏB 
 
Bir dəfə baş verən şey, daha heç vaxt baş verməyə bilər. 
Amma iki dəfə baş verən şey,  
mütləq üçüncü dəfə də baş verəcək. 
Braziliya yazıçısı və şairi Paulo Koelyo 
 
 
Universitetə qəbul olunandan sonra necə 
“böyük” iş gördüyünü dərk etmişdi, əslində. Gözü 
yaşlı, kədərli, qəmgin və fikirli valideynləri gördükcə, 
bu barədə düşünürmüş. İmtahan öncəsi, imtahan 
günü, imtahandan sonrakı həyəcanını bölüşənlərə 
təəccüblə qulaq asır, imtahana qədər necə əziyyət 
çəkdiyini, gecələr yatmayıb səhərədək dərs 
oxuduğunu, fərdi məşğələ tapşırıqlarını çatdıra 
bilmək üçün məktəbə günlərlə getməyən dost-tanışını 
heç cür anlamırmış. Dərslərini yaxşı oxumasına 
baxmayaraq, valideynləri onu da fərdi məşğələ üçün 
əlavə hazırlığa yazdırıblarmış. Onlar “Camaat bizə nə 
deyər?” adətiylə yaşadıqları üçün Mətləb də bu 
www.kitabxana.net                      Amid Əlioğlu 2016 
 
 
prinsipə boyun əyməli imiş. Hər dəfə bütün bunlara 
ehtiyac olmadığını desə də, valideynlərinin fikrincə, 
universitetə qəbul olunmayacağı təqdirdə, qonum-
qonşu, qohum-əqraba Mətləbi yox, onları 
qınayacaqmış. Hətta bir dəfə belə söhbət olubmuş 
aralarında: 
- Ədə, sənin hazırlığının vaxtı deyil? Çantan-
zadın burdadı ki hələ. 
- Ee, ay ana, nəyə lazımdır axı bu “məllim 
yanına” getmək?! 
- Qələtini elə, dur, geyin,çıx evdən! 
- Allah haqqı, məktəbdə öyrədilənləri keçirlər. 
Onsuz da bunların hamısını altıncı və yeddinci sinifdə 
oxumuşam... 
- Mətləb, bizdən çox biləcəysən sən? Hər il 
çətinləşir e, qəbul imtahanları. O vaxt imkanımız yox 
idi deyə, hazırlığa qoymadıq qardaşını. O da getdi 
pulluya düşdü. Atan da razı olmadı. Qohum-əqrəba 
içində utandığımdan ölürdüm. İkinci il bir fəndən 
müəllim yanına qoyduq, universitetə asanca daxil 
oldu.  
- Qoymasaydız da... 
www.kitabxana.net                      Amid Əlioğlu 2016 
 
 
- Sözümü kəsmə! Eybi yox, sən pulluya düş, 
amma təki qəbul ol... 
Mətləb valideynlərinin təkidilə Azərbaycan, 
eləcə də ingilis dili, riyaziyyat və coğrafiyadan əlavə 
hazırlığa gedib. İki il hazırlığa getməsinə 
baxmayaraq, məktəbdə öyrəndiklərini yazıbmış 
imtahanda. Coğrafiya və riyaziyyatdan istəməsə də, 
getməli imiş. Çünki hər iki müəllim məktəbdə həmin 
fənlərdən Mətləbə dərs verirdilər. Bu onun üçün on-
on birinci sinfi həmin fənlər üzrə “kafi” qiymətlə başa 
vurması demək imiş. Necə ki Azərbaycan dili üzrə 
başqa müəllimin yanına getdiyinə görə məktəbdəki 
müəllimi 11-ci sinfə qədər hər rüb onun qiymətini 
kəsirmiş... 
İmtahan günü də həyəcanlı olmayıb Mətləb. 
Ailə üzvlərinin də həyəcanını anlaya bilmirmiş. 
Düşünürmüş ki, abituriyent on bir il öyrəndiyinin 
müəyyən hissəsini qeyd etməlidir. Özü də variantlar 
şəklində. Yəni bir sualın cavabını dəqiq bilməyə 
ehtiyac da yoxdur. Ən azından uyğun gəlməyən 
cavabları “ləğv” etməklə lazımi cavabı tapmaq 
olurdu.  
www.kitabxana.net                      Amid Əlioğlu 2016 
 
 
Deyirdi ki, həmin günü ailədən bir abituriyent 
imtahan verirdisə, ona dəstək üçün az qala onlarla 
adam gəlmişdi. Bu isə izdiham və həyəcanı bir az da 
artırırmış. Sanki həmin abituriyent atomun quruluşu 
üzrə yeni elmi iş yazıb və müdafiəsi üçün elm 
adamları, professorlar tərəfindən qəbul olunmağı 
gözləyirdilər. Hamının əlində diyircəkli qələm və 
sərinləşdirici içkilər var imiş. Tələbə  olmayan dost-
tanışları həmin abituriyentə yüzlərlə “məsləhət” 
verirmiş. Hətta qorxusundan mədə-bağırsaq 
sistemində pozğunluq əmələ gələnlər də var imiş. 
Bunu məktəbin həyətindəki havanın “ağırlığı” 
deməyə əsas verirmiş... 
Mətləbin qəti etirazına baxmayaraq, anası tərk 
etməyibmiş oranı. Üç saata yaxın digər valideynlər 
kimi oğlunu gözləyirmiş. İmtahan vaxtı tam bitməmiş 
çıxan Mətləbi görən ananın ürəyi həyəcandan az qalıb 
ki, sinəsindən çıxsın. Sualları Mətləbin üstünə 
yağdırmağa başlayıb: 
- Nə tez çıxdın, ay Mətləb? Qovdular 
imtahandan? Yanındakından köçürürdün deyə, hə? 
Həyəcanlanmışdın? Yaza bilmədin hə?  Yəqi.... 
www.kitabxana.net                      Amid Əlioğlu 2016 
 
 
- Ay ana, bir sakitləş görüm. Nə qovulmaq? Nə 
köçürmək? Bildiklərimi yazdım, çıxdım da. Boşuna 
niyə oturum ki? 
- Az yazmısan da onda, hə? 
- Az niyə yazıram e, qəbul olmaq üçün bəs 
eliyər, – söhbəti dəyişərək, - Bəs mən dedim axı 
gedin. Tanıyıram da buraları, gələrdim özüm – deyib. 
- Atangil getdilər bacıngilə, mən gedə bilmədim. 
Getsəydim, narahat olacaqdım.  
Anasıyla atasının onunla bağlı narahatlıqları 
ayrıca narahat edirdi Mətləbi. Ona güvənmədiklərini 
düşünüb heyfislənirdi... 
Bu söhbətləri tənəffüs vaxtı yanıma gələn 
Mətləb danışırdı mənə. Dərs vəsaiti almağa imkanı 
çatmadığı üçün kitabxanadan götürdüyü kitabların 
sürətini çıxaran zaman söhbət etməyə imkanımız 
olurdu. O zamanlar universitetin həyətində yerləşən 
balaca dükanda iki surətçıxaran qurğudan birinə 
cavabdeh idim. Rektora “yer haqqı” verməklə 
fəaliyyət göstərdiyimiz dükanda əməlli-başlı alver 
olurdu. Fəaliyyətlərimiz arasında tək surətçıxarma 
yox, həm də diplom işlərinin, referatların çap 
www.kitabxana.net                      Amid Əlioğlu 2016 
 
 
olunması və üzlənməsi xidmətləri, həmçinin, 
dəftərxana ləvazımatlarının satışı var idi.  
Əhmədin ölümündən sonra sinir sistemimdə 
yaranan problemlərə görə həkimlərin rəyi, hərbi 
komissarlığın qərarı əsasında üç illiyə həqiqi hərbi 
xidmətə yararsız statusu almışdım. Bu müddət 
ərzində müalicə olunmalı, növbəti yoxlanışa qədər 
yararlı sayılmalı idim. Həm yaranan üçillik müddət, 
həm də mənə dəli kimi baxmaqları, məni boya-başa 
çatdığım şəhərdən uzaqlaşmağa vadar etdi. Öncə 
Əhmədin anasının, sonra özünün ölümünə 
göstərdikləri laqeydlik məndə əksər insanlarımıza 
qarşı nifrət yaratmışdı. Valideynlərimin diqqətsizliyi, 
soyuqluğu dəli edirdi məni. Odur ki, onların arasında 
yaşamaq dilini bilmədiyim qəbilə adamları ilə birgə 
yaşamağa bərabər olmuşdu mənim üçün.  
Oranı tərk edərək kəndə - nənəmin yanına rəsmi 
olaraq qeydiyyata düşdüm. Burada bir il yaşadıqdan 
sonra sonuncu ilimi işləmək üçün paytaxta gəlməyi 
qərarlaşdırdım. Gündüzlər başım işimə qarışdığı üçün 
o qədər də əziyyət çəkmirdim. Amma axşamlar tam 
bir dəhşət yaşayırdım. Şəhərdən kəndə, oradan da üz 
tutduğum paytaxtda insanların özlərindən başqa hər 
www.kitabxana.net                      Amid Əlioğlu 2016 
 
 
şeyi sorğu-sual etməkləri idi məni dəhşətə gətirən. 
Məktəbi yaxşı oxusam da, universitet təhsili ilə 
əlaqədar fikrimi on-on birinci siniflərdə oxuyarkən, 
ümümiyyətlə, kənara qoymuşdum. Çünki dəqiq 
bilirdim ki, universitetdə rüşvət vermənin yollarını 
öyrənməkdən savayı heç nə öyrənə bilməyəcəm. 
Buraxılış sinfində istər qonşularımızdan, istər də 
qohumlarımızdan övladlarını universitetdə oxutmaq 
üçün nə “əziyyət” çəkdiklərini, hər imtahandan yaxşı 
qiymət almaq üçün nə qədər rüşvət verdiklərini 
eşitdikcə, fikrim qətiləşirdi. İş o yerə gəlib çatmışdı 
ki, imtahan üçün pul verməyənə nəinki müəllimlər, 
hətta öz tələbə yoldaşları da pis baxırdı. İş yerimin bir 
universitetin həyətində olması, tələbələrin hallarından 
və söhbətlərindən xəbərdar olmağıma imkan 
yaratmışdı. 
Odur ki, dərs vəsaitləri oxumasam da, bədii və 
fəlsəfi kitabları mütaliə etməyə həvəsim heç vaxt 
ölmədi. Baxmayaraq ki, oxuduğum kitablardan 
öyrəndiklərim mənə daha da əziyyət verirdi. 
Qəhrəmanlıq, mərdlik, düzlük, doğruluq obrazlarını 
cəmiyyətdə tapa bilməməyim, az qalırdı, məni stressə 
salsın. Bəlkə də elə vəziyyətimin adı stress idi. Yəqin 
www.kitabxana.net                      Amid Əlioğlu 2016 
 
 
mən də cəmiyyətin əksər nümayəndələri kimi adını 
bildiyim çox şeyin özünü bilmirəm... 
Kitablar mənə – “Xoşbəxtliyi dərk etsən, daim 
xoşbəxt olarsan...” - deyirdi. Mən xoşbəxtliyi səmimi 
dostluqda görüb, dərk etdim. Amma təəssüf ki, daimi 
olmadı. Dostlarım bir-bir məni tərk edirdilər. “Dost 
yoxdur...” – “dedi” bəzi kitablar. Lakin mənim yaxın 
dostlarım oldu. Xoşbəxt olduğum anlarda bu barədə 
düşünmürdüm. İndi düşünürəm, çünki xoşbəxt 
deyiləm...    
Kirayə qaldığım ev iş yerimə yaxın olduğu üçün 
piyada hərəkət edirdim. Lakin universitetdə dərslərin 
bitməsi ilə iş vaxtımın da bitməsi günortadan sonra 
bekar qalmağıma səbəb olurdu. Bu bekarçılığı ya 
dövlət kitabxanasında fəlsəfi kitablar oxumaqla, ya da 
paytaxtın müxtəlif istiqamətlərinə gedən 
avtobuslardakı gəzintilərlə əvəz edirdim. Bütün metro 
stansiyalarında enib ətrafı yaxşıca müşahidə etməyim 
sayəsində qısa müddətdə böyük şəhəri yaxından 
tanımağa başladım. Beləliklə, bir tərəfdən 
kimsəsizliyin verdiyi bədbəxtlik hissi, digər 
tərəfdənsə gün ərzində adamlar arasında baş verən 
qeyri-insani hərəkətlər gecələr yuxumu ərşə çəkirdi. 
www.kitabxana.net                      Amid Əlioğlu 2016 
 
 
Rahat yatdığım gecələri də təbii ki, Əhmədə borclu 
idim. Cavidan kimi o da mənə həyatda dostum olacaq 
insan barədə işarələr verirdi. Mənə maraqlı gələn 
Cavidanın da, Əhmədin də yuxumda həmişə xoşbəxt 
olmaları idi. Həyatda o qədər də xoşbəxt olmadıqları 
halda, yuxumda necə buna nail ola bilirdilər?! Onlara 
paxıllıq edirdim bu mənada. Özümü öldürmək kimi 
fikirlərə düşəndə, mütləq yuxuma girib məni bundan 
daşındırırdılar. Cənnətdə olduqlarını görürdüm. 
Halbuki Əhməd cənnətin, cəhənnəmin, ümumiyyətlə, 
fövqəltəbii qüvvələrin varlığına inanmırdı.  
Bu dəfə məhz Mətləb göstərilən əlamətlərə 
uyğun gəlirdi. Dərsdən sonra dərs vəsaitinin surətini 
çıxarmaq üçün yanıma gəldiyindən, demək olar, onu 
hər gün görürdüm. Bir vəsaitin surətinin çıxarılması 
kifayət qədər vaxt apardığı üçün onunla söhbət etmək 
imkanım olurdu. Oxuduğum əsərlərin demək olar ki, 
hamısını onun da mütaliə etməsi bizi əməlli-başlı söz 
yoldaşına çevirmişdi. Onunla birgə, kitablardakı 
müxtəlif obrazlar haqqında uzun-uzadı danışar, 
işlətdiyi frazaları müzakirə edərdik. Çox vaxt bir-
birimizdən xəbəri olmadan eyni kitabı oxuyardıq. 
Buna görə də söhbətimiz çox maraqlı və rəngərang 
www.kitabxana.net                      Amid Əlioğlu 2016 
 
 
alınırdı. Zaman keçdikcə onu hər gün görüb, 
söhbətləşmək üçün səbirsizlənirdim. Surətçıxaranla 
bağlı işi oldu-olmadı fərqi yox idi: elə Mətləb də hər 
gün mənə baş çəkirdi. Bir müddətdən sonra Əhməd 
artıq yuxuma girmirdi. Əmin idim ki, bu, Mətləblə 
yaxın ünsiyyətimlə əlaqəli idi. Zaman keçdikcə 
Mətləblə düşüncə qardaşı olduğumun fərqinə 
varırdım. 
Mətləb ölkənin ən qədim universitetinin ən çox 
bilgi tələb edən fakültəsinə, yüksək balla qəbul 
olmuşdu. Cəmiyyətimizdə beləsinə “öz biliyi ilə 
qəbul olunub” deyirlər. Gülməlidir, deyilmi? Bəlkə 
də bir çoxu üçün burda gülməli bir şey yoxdur. Ən 
maraqlısı o idi ki, adi bilgilərə sahib olmayan varlı 
balaları onun qrup yoldaşlarıydı. Universitetin 
piyadalar üçün nəzərdə tutulan səkilərini təkcə 
Mətləbin oxuduğu qrupun tələbələrinin sürdüyü 
avtomobillər tuturdu. Demək olar ki, ilk gündən 
Mətləbi “kruq”larına yaxın buraxmayan gələcəyin 
“hüquq-mühafizə orqanlarının işçiləri”nin gündəlik 
söhbətləri qızlar, bahalı avtomobil markaları və 
telefonlara həsr olunurdu. O, isə bu barədə 
məlumatları əlinə düşən qəzet və jurnallardan, bir də 
www.kitabxana.net                      Amid Əlioğlu 2016 
 
 
şəhərdə gördüyü iri reklam lövhələrindən alırdı. 
İstifadəçisi olmadığı bir vasitədən maraq yaradacaq 
hansı söhbəti edə bilərdi ki? Odur ki, ölkə 
abutiruyentlərinin 80 faizinin yaxın düşə bilmədiyi 
fakültədə təhsil almaq Mətləbi artıq usandırırdı.  
Ödənişsiz əsaslarla oxuduğu üçün  ona təqaüd 
təyin edilmişdi. Fəqət elə birinci aydan etibarən 
təqaüdünü ala bilmək üçün maliyyə şöbəsinin 
qapısını dəfələrlə döyməli olmuşdu. Bu məsələdə 
nəinki kömək edən yox idi, hətta beş-on manatdan 
ötrü özünü əziyyətə verdiyi üçün onu ələ salırdılar da. 
Həftədə bir dəfə xərclik üçün rayondan göndərilən az 
məbləğdə pul isə surətçıxaran, dəftər, qələm və 
günlük ucuz yeməklərə getdiyindən aylıq təqaüd 
Mətləb üçün çox vacib idi. Çalışırdı ki, heç bir 
dərsdən kəsiri olmasın. Çünki bu baş versəydi ya 
təqaüdünün kəsilməsilə, ya da az olan məbləğin daha 
da aşağı endirilməsi ilə nəticələnərdi. Onların 
qrupunda  müəllimin candərdi səsləndirdiyi 
mühazirəni yazmaq belə ayıb sayılırdı. Sonradan 
vəziyyətin demək olar ki, bütün universitetdə belə 
olduğunun şahidi oldum.  
www.kitabxana.net                      Amid Əlioğlu 2016 
 
 
Bütün bunlar universitet təhsili ilə bağlı 
verdiyim qərarım üçün təsəlliverici amillər sayıla 
bilərdi. Zənnimcə, savadsız olması üçün pul verən 
şəxs işləməsi üçün də pul verməli idi. Mənim isə 
təhsil almamağım üçün universitetə verəsi pulum-
param yox idi. Mən təhsilimi də, təlimimi də, 
tərbiyəmi də kitablardan alırdım. Özü də pulsuz. Həm 
də istədiyim vaxt.  
Kitablardakı “insan”ı öyrəndikcə, real həyatdakı 
insandan qaçmalı oldum. Onların düşündüklərini hiss 
etmək, əslində,  həyatımı asanlaşdırmaq əvəzinə, bir 
qədər də çətinləşdirirdi. Çünki kiminsə səhv 
düşündüyünü dediyim zaman ona verilmiş beynilə 
heyvandan fərqələnən insan, bu fərqliliyi aradan 
götürərək, vəhşiyə dönürdü. Əsla elə düşünmədiyini 
Allahına and içərək, əzizlərini söyərək dilə gətirirdi. 
Beynin ötürdüyü informasiyanı dəyişərək başqa 
formada səsləndirilməsini əmr edən orqan hansıdır, 
bilmirəm, amma bütün bunların səbəbkarı odur. 
Səmimi insan - əsl düşüncəsini dilə gətirəndir, nəinki 
beynini hansısa maraqlara uyğun düşünməyə vadar 
edən. “Üzdə bir cür, arxada başqa cür…” - ifadəsini 
tez-tez işlədən insanları üzdə bir cür, arxada tamam 
www.kitabxana.net                      Amid Əlioğlu 2016 
 
 
başqa cür gördüm, əziz dost. Kamilləşdikcə, əziyyət 
çəkdim. İnsani qorxularımı insandan qorxmalar əvəz 
etməyə başladı. Halbuki dostlarımla – Cavidanla, 
Əhmədlə xoş keçirdi günlərim. Əlavə heç nə 
düşünmək ağlımdan keçmirdi. Önlar öldükcə 
xoşbəxtliyim də yox olurdu. Çünkü mənim 
xöşbəxtliyi dərk etməyim əsl dostluqla sərhədlənirdi. 
Beləcə, cismimin yaşı artdıqca, gözümün yaşı 
artırdı. Oxuduqca, öyrəndikcə, məlumatlar çoxalır, 
yaddaş isə azalmağa doğru yol alırdı. Ən dəhşətlisi 
isə o idi ki, beynim yenilənə bilmirdi. Fikir 
mübadiləsi üçün normal beyin tapılmadıqca, 
məlumatlar beynin sonsuz qatlarında yox olub 
gedirdi. Belə bir vəziyyətdə Cavidan və Əhməd kimi 
ətrafımda Mətləbin olması ümidlənməyimə səbəb 
oldu mənim üçün. Demək olar ki, hər sahəyə aid öz 
bildiklərimiz səviyyəsində söhbət etmək hər ikimiz 
üçün çox maraqlı idi. Günün birinci yarısını 
universitetdə sıxıntı içində keçirən Mətləbin, hər gün 
dərsdən sonra yanıma tələsməsi, belə düşünməyimə 
əsas verirdi. 
Zaman keçdikcə tanışlığımızın ilk günlərində 
söhbət açmadığı məqamlardan danışar, yoldaşlarının 
www.kitabxana.net                      Amid Əlioğlu 2016 
 
 
və müəllimlərinin xüsusiyyətlərindən bəhs edərdi. 
Baş verənləri eşitdikcə, əsəbimdən – hirsimdən 
sümüyü ağzından alınmış itə dönsəm də, hər dəfə 
məsələni dərindən öyrənmək üçün çoxlu sual 
verirdim. Lakin o, bu barədə çox da dərinə getmirdi. 
Tələbəliyə qədər sahib olduqları ilə özündən və 
sözündən utanmayan Mətləbi məcburən yaşayışından 
xəcalət çəkməyə vadar edirdilər. Getdikcə dərs 
danışmaqdan savayı səsi eşidilmir, mümkün qədər 
göz onündən olmaqdan çəkinirdi. Tələbəliyin ilk 
günlərində əyləşdiyi ön sıraları da toz basırdı yavaş-
yavaş. Çünki o yerlərdə Mətləbdən başqa heç kim 
oturmurdu. Müəllimin gözündən yayınıb lazımsız 
işlərlə məşğul olmaq üçün əksər tələbələr arxa sıraya 
can atırdı. Özünü qrupun ən sonuncu adamı kimi hiss 
edən bu istedadlı məzlum gənc bir müddətdən sonra 
auditoriyanın sonuncu yerində əyləşməyə başladı. 
Mobil telefonunu mənim yanımda da səssiz rejimdən 
çıxarmırdı artıq. İstifadə məntiqinə əsasən ən lazımlı 
funkisayalarla təchiz edilmiş “Nokia 1100” markalı 
telefonundan utanan Mətləb dərs boyunca ona ən çox 
zəng edən anasından da zəng gəlməsini istəmirdi. 
www.kitabxana.net                      Amid Əlioğlu 2016 
 
 
Bütün bu vəziyyətin yaranma səbəbini müşahidərimlə 
anlaya bilmişdim.  
Bir gün surətinin çıxarılması üçün mənə verdiyi 
kitabı qaytarmaq məqsədilə onların fakültəsinə 
getdim. Cədvəl üzrə hansı auditoriyada dərs 
keçəcəklərini dəqiqləşdirib həmin mərtəbəyə 
qalxdım. Dəhlizlə onların otaqlarına doğru hərəkət 
edirdim. Auditoriyanın qapısı açılar–açılmaz dağ 
keçisi kimi tullana-tullana, uzanqulaq kimi anqıra-
anqıra dəhlizə atılan avaraların çoxunu üzdən 
tanıyırdım. Bunlar Mətləbin qrup yoldaşları idi. 
Qrupun yarısından çoxu çıxandan sonra əlindəki 
telefonun ekranına baxa-baxa çölə çıxanın Mətləb 
olduğunu gördüm. Telofonuna zəng gəlmişdi. Ona 
yaxınlaşdığım anda qrup yoldaşlarının Mətləbə 
ünvanladıqları atmacaları eşidəsi oldum. 
-    Ala, sən mənim canım, səsini al o telefonun, 
qardaşımsan – deyə möminlərin üzündəki tükü lağa 
qoyduğu halda özü dəb üçün saqqal saxlayan oğlan 
şəhər ləhcəsi ilə dilləndi. 
-    Bu telefonları hələ işlədən var yəni?! – guya 
təəccüblənən digər oğlan qımışdı. Mətləb çaşıb 
qalmışdı. Ətrafda nəinki öz qrup yoldaşları, hətta 
www.kitabxana.net                      Amid Əlioğlu 2016 
 
 
başqa qruplardan tələbələr də diqqət yetirirdi bu 
söhbətə. Çünki alçaqlar ucadan danışırdılar. Onlarla 
bərabər səviyyəli başqa birisi: 
- Ala, anam canı, mən onu 5-ci sinifdə oxuyanda 
işlədirdim ee. Özü də onun ekranı rəngli idi. İndi 
vedrəylə verələr, işlətmərəm, – deyəndə Mətləbə 
yaxınlaşmaq istədim, amma qəfildən məni görərsə, 
utanacağını və bir daha yanıma gəlməyəcəyini 
düşünüb ayaq saxladım. Sonuncunun sözündən sonra 
dəstədəkilər bərkdən  gülüşməyə başladılar. 
- Alə, vedrəylə nə idi... 
- Anam canı, açılacam gülməkdən... 
- Yetim, gəl gedək, sən mənim canım! Bunun 
üstündən siqaret əla gedəcək, qaqa canı... 
İşin qəribə tərəfi o idi ki, baş verənlərə qrup 
qızları da gülərək tamaşa edirdi. Mətləb isə 
utandığından boynunun arxasına kimi qızarmışdı. 
Oğlanlar gülüşə-gülüşə kənarlaşandan sonra mən də 
oranı tərk edərək tələsik iş yerimə gəldim. Bilirdim 
ki, Mətləb kitabın nüsxələrini götürmək üçün yanıma 
gələcək. Lakin həmin gün ondan xəbər çıxmadı. 
Növbəti dərsdə də iştirak etməyən Mətləbi iki-üç gün 
universitet həndəvərində görmədim. Qaldığı 
www.kitabxana.net                      Amid Əlioğlu 2016 
 
 
universitet yataqxanasını tanısam da, özümü onun 
yanına getməkdən çəkindirirdim. Əmin idim ki, 
utandığından gəlmir və mənim gedib onunla bu 
barədə söhbət etməyim daha da pis nəticə verərdi.  
Üç gündən sonra yanıma gəlmək 
məcburiyyətində qaldı. Çünki kitabxanadan 
götürdüyü kitablar məndə idi. Məsuliyyətli və 
intizamlı tələbə olduğundan, orada işləyənlərin 
yanında yalançı çıxmaq istəmirdi. Odur ki, mənimlə 
hal-əhval edərək kitabını və onun surətlərini istədi. 
Mənim üçünsə əvvəldən hazırlaşdığım məsələni 
həyata keçirmək lazım idi. Vərəqlərin, müxtəlif 
kitabların və sənədlərin arasında bir müddət axtarış 
aparırmışcasına var-gəl edəndən sonra ondan 
telefonunu istədim. 
- Mətləb, danışmağa konturun varmı? Mənimki 
qurtarıb. Zəng vurum, görüm oğlan kitabını hara 
qoyub, mən tapa bilmirəm.  
Əslində isə kitab aşağıdakı siyirtmədə idi. 
Onsuz da iş yoldaşım mənə bunu deyəcəkdi, özü də 
təəccüblə. Çünki dükanda olmadığım zaman Mətləbin 
bura gəldiyi halda kitabın qaytarılması üçün ona 
xəbər vermişdim. Hara qoyduğumdan xəbəri vardı. 
www.kitabxana.net                      Amid Əlioğlu 2016 
 
 
İkinci tərəfdən, onun bahalı telefonlar işlədib, bütün 
günü gözünü oyunlardan ayırmayan qrup 
yoldaşlarından fərqli olaraq, həmişə konturu olurdu. 
Əvvəlcə iki-üç saniyə fikrə getdi. Yenə də səbəbini 
bildim. Üç gün əvvəlki hadisənin təsirindən çıxa 
bilmədiyi üçün utandığından telefonu verməkdən 
imtina etmək istəyirdi. Amma yalan danışa bilmirdi. 
Çünki həm konturu var idi, həm də kitab üçün 
narahatlıq keçirirdi. Sıxıla-sıxıla cibindən telefonu 
çıxarıb mənə uzatdı. Doqquz-on saniyəlik danışığımı 
bitirəndən sonra telefona baxıb təbəssümlə sual 
verdim: 
- Sən də bundan işlədirsən? - Mətləb yenə də 
rəng alıb, rəng verməyə başladı. – Kişi adamsan! 
Qardaş canı, bundan gözəl telefon yoxdu. Məndə 
əvvəl böyük ekranlı “smart” deyirlər, nə bilim nə 
deyirlər, ondan idi. Qardaş, hara çatırdım, “toka” 
qoşmağa məcbur idim. Zəng eləyəndə donurdu, zəng 
gələndə donurdu. Qısası, başdan-ayağa əziyyət idi. 
Axırı təzəlikcə gedib, bundan aldım, səninkindən. 
Çox rahat telefondur... 
Sözlərim onu rahatlandırmışdı. Artıq üzündə 
təbəssüm toxumları cücərirdi. Telefonla bağlı 
www.kitabxana.net                      Amid Əlioğlu 2016 
 
 
fikirlərimdə səmimi idim əslində. Çünki həqiqətən 
müasir telefonları sevmirdim. Bircə yalanım əvvəlki 
telefonumun bahalı olduğunu demək idi. Sadəcə, 
təxminən onunkuna bənzəyən telefonumu iki gün 
əvvəl “Nokia 1100” ilə əvəz etmişdim. Odur ki, 
sözümə davam etdim: 
- Hə, eynilə bundandı mənimki də, – stolun 
üstündəki telefonu o biri əlimə aldım, – amma öz 
aramızdı, sən daha səliqəli saxlamısan ha... 
- Hə, nə bilim, elə ancaq cibimdə qalır, yəqin 
ona görə - stul çəkib oturaraq bildirdi.  
Əslində söhbət istədiyim kimi alınmışdı. Lakin 
Mətləbə vurulan psixoloji zərbə öz sözünü deyirdi. 
Telefondan istifadəsini, tələbələr arasında sərbəst 
hərəkət edib, ünsiyyət saxlamasını görmək müşkülə 
çevrilmişdi. Quruda çabalayan balıq kimi özünü 
yanıma atırdı hər gün. Bir az rahat nəfəs alandan 
sonra özünə gəlib, gözünü beynində yaratdığı 
sonsuzluğa zilləyərdi. Dərs buraxmağın, kafi 
qiymətin pulla həll edildiyi bir yerdə, olan-qalan 
bilgilərini də unudurdu zavallı. Tez-tez yaddaşından 
gileylənir, dəli olduğunu düşünürdü. Dərsinə 
www.kitabxana.net                      Amid Əlioğlu 2016 
 
 
hazırlaşdığı üçün müəllimlərinin ona olan pis 
münasibətinin səbəbini gözəl bilirdim.  
Birinci kursun ilk yarımilinin son günləri 
Mətləb üçün getdikcə dəhşətə çevrilirdi. Uzun illərdir  
(tələbələrin biliyindən asılı olmayaraq) çox böyük 
məbləğ qarşısında imtahan qiyməti yazan bir müəllim 
bu dəfə qrupa onun üçün avtomobil alınmasını 
tapşırmışdı. Bu tapşırıq 30 nəfərlik qrupun xoşuna 
gəlmişdi. Çünki tapşırılan avtomobili almaq üçün hər 
adama düşən vəsait imtahan üçün verilən vəsaitdən az 
məbləğdə də olsa, fərqlənirdi. Qrupun pulla oxuyan  
tələbələri  biliyinə güvəndiyi üçün pul verməkdən 
imtina edən beş nəfəri “yola” gətirə bilmişdi. Belə ki, 
“aksiyada” hamının iştirak edəcəyi təqdirdə qiymət 
yazılacaqdı. Lakin Mətləb həmin vəsaiti verə 
bilməyəcəkdi. Çünki qarşıda iki həftə müddət, arxada 
isə götürə biləcəyi bir manat belə artıq pulu yox idi. 
Bu məsələni valideylərinə deməyəcək qədər 
düşüncəli övlad olduğundan çarəni son günlər 
dərslərə gəlməməkdə gördü.  
Həmin qrupun tələbələrindən və onların 
valideynlərindən başqa hamıya sensasiya kimi 
görünən avtomobil məsələsi, nəinki universitetin 
www.kitabxana.net                      Amid Əlioğlu 2016 
 
 
əksər tələbələri, hətta digər universitetlərdə 
oxuyanların da çoxunun arasında əsas müzakirə 
mövzusuna çevrilmişdi. Dolayısı ilə rektor 
səviyyəsində eşidilən bu söz-söhbətlərə rəsmi 
reaksiya verən yox idi. Hər yerdə açıq-aşkar aparılan 
müzakirələr tapşırığı verən Hikmət müəllimi əsla 
qorxutmurdu. Görünür onun özünün də bir hikməti 
var idi.  
Bir neçə gün ortalıqda görünməyən Əhmədi 
yaşadığı yataqxana otağında ziyarət etdim. 
Universitetdən o qədər də uzaqda yerləşməyən 
yataqxana baxımsız və köhnə təmirli olsa da, 
imkansız tələbələrdən ötrü əvəzedilməz sığınacaq 
sayılırdı. İki-üç nəfərlik nəzərdə tutulan otaqlarda 
bəzən bir, bəzən isə dörd nəfər qalmalı olurdu. Bu, 
bir-birini yaxşı tanıyan tələbələrin eyni otaqda 
qalmaq istəməsi ilə əlaqədar idi. Odur ki, Mətləb 
ikinəfərlik otaqda tək yaşayırdı. Həmin universitetin 
tələbəsi olmadığıma görə, mən də tək yaşadığıma 
baxmayaraq, yataqxanaya qəbul edilmirdim. Nə qədər 
israr etsəm də, Mətləb də yataqxanadan ayrılıb 
mənim yanımda qalmağa razılaşmırdı. Beləliklə, 
axşam yeməyini hər gün ya yataqxanada, ya da mən 
www.kitabxana.net                      Amid Əlioğlu 2016 
 
 
yaşadığım və universitetdən uzaqda olmayan 
birotaqlı, ümumi həyətli bir evdə edirdik. Və gecədən 
nə qədər keçsə də, gedib yataqxanadakı səliqə-
səhmanı ilə bütün otaqlardan fərqlənən otağında 
gecələyirdi.               
Yenə də otağındakı balaca stola dirsəklənib 
kitab oxuyurdu. Stol pəncərəyə söykəndiyindən, onu 
yataqxananın birinci mərtəbəsindəki otağın, pərdəsi 
yana siyirtlənmiş pəncərəsindən görmək olurdu. 
Həmişəki kimi üzündəki təbəssümə səbəb olmuş 
səmimi hisslərlə qarşılanmağımı heç nəyə 
dəyişmərəm. Təbii ki, o hisslərin eynisini mən də 
yaşayırdım. Onunla söhbət çox maraqlı və 
düşündürücü idi. Təhsil aldığı ixtisas üzrə dərs 
materiallarıyla yanaşı, əlavə bilgilər toplamağı sevən 
Mətləb bu sahədə bəlkə də vicdanını pula satan 
müəllimlərdən çox bilirdi. Lakin mərifət qaydalarına 
layiqincə əməl etməsi çox vaxt ziyanına işləyirdi. 
Hansısa yaramazın atmacasının təsirinə çox asanlıqla 
düşməsi maneəsini özü istəsə də aşa bilmirdi. Elə 
həmin gün də, söhbətimiz bu barədə idi. Sonuncu 
avtomobil məsələsindən tutmuş, tələbə yoldaşlarının 
atmacalarına kimi müxtəlif mövzularda söhbətlər 
www.kitabxana.net                      Amid Əlioğlu 2016 
 
 
edirdik son vaxtlar. Telefon məsələsindən sonra 
səmimiyyətim onu bu mövzularda mənimlə 
həmsöhbət olmağa həvəsləndirmişdi. Onu son 
dərslərini buraxmamağa dəvət etsəm də, çağırışlarım 
işə yaramırdı. Yoldaşlarının atmacalarına dözə 
bilmirdi artıq. 
- Azər, başa düşmürsən e, məni. Qardaş, Allaha 
and olsun, güclə dözürəm. Hər gün yataqxanadan 
çıxanda güzgünün qabağında öz-özümə “heç kimi 
vecinə alma” deyirəm, amma auditoriyaya daxil olan 
kimi əclafların atmacaları vəziyyəti dəyişir. 
- Əlbəttə başa düşürəm, amma nəzərə al ki, hələ 
birinci kursun, ilk semestrini başa vurmamısan heç. 
Qarşıda gör neçə ilin var. Buna uyğunlaşmaq lazımdır 
axı, ay Mətləb. Hər şeyi ürəyinə salsan, söz yox, buna 
heç bir ürək dözməz. 
- Elə bilirsən istəmirəm? Alınmır, qardaşım, 
alınmır. Tək başına hamısı ilə mübarizə apara 
bilmirəm. Gücümlə alınmır - dava salsam, 
qovulacam. Sözümlə alınmır - cinsiyyət orqanı kimi 
hərəsi bir tərəfdən yersiz baş qaldırır. Elə ən yaxşısı, 
onlardan uzaq gəzməkdir, qardaş. 
www.kitabxana.net                      Amid Əlioğlu 2016 
 
 
- Nə vaxta kimi çarəni uzaq gəzməkdə 
axtaracaqsan? Bəlkə ayrı-ayrılıqda söhbət edəsən 
onlarla? 
- Söhbət? Onlarla? Nədən danışırsan, dostum? 
Qoyun sürüsü kimi hər yerə birlikdə gedirlər. Dərs 
bitəndən sonra da, kimisi şəxsi maşınına əyləşərək 
mühərrikinin səsini yadplanetlilərə çatana qədər 
qaldırır, kimisi də şəxsi sürücüsüylə genələ-genələ 
tərk edir universiteti. 
- Hmm... 
- Ona görə də ancaq imtahan günləri universitetə 
gedəcəm. İmtahanlarımı verib geri qayıdacam. Sonra 
da birbaşa kəndə. Bir az özümə gəlim, görək ikinci 
semestr başımıza nə gəlir... 
 
Budur, imtahan günləri yetişdi. Dörd fənn üzrə 
veriləcək imtahanların sonuncusu idi - avtomobil 
tələb olunanı. Hər üç imtahandan bütün suallara 
cavab verərək kafi qiymət alan Mətləb hər dəfə 
təəssuratlarını bölüşmək üçün yanıma gəlirdi. Dərslər 
bitdiyinə görə, dükanda boş vaxtım çox olurdu. 
Qiymət almasına baxmayaraq, bikef olduğu 
gözlərindən görünürdü. Səbəb, əlbəttə, şöhrətpərəst 
www.kitabxana.net                      Amid Əlioğlu 2016 
 
 
yığınının aşağılayıcı hərəkətləri idi. Görünür, 
avtomobil üçün tələb olunan məbləği vermədiyinə 
görə bir az artıq pul yığan tələbə yoldaşları dillərini 
itiləyib gəlirlərmiş imtahana. 
Üçüncü imtahandan çıxandan sonra şəhəri 
dolaşmaq istədiyini söyləyəndə mən də ona 
qoşuldum. Dəniz kənarında gəzə-gəzə söhbət etmək 
pis olmazdı, düşündüm. Universitetin yaxınlığında 
yerləşən metro stansiyasına enənə qədər hər ikimiz 
susduq. Mətləb yaman fikirli idi. Bu səssizlik biz 
metroya enərkən, oradan çıxan sərnişinlər üçün 
“Hörmətli, bakılılar və şəhərimizin qonaqları” xitabı 
ilə başlayan bildirişin səslənməsinə qədər davam etdi. 
Mətləb xəfif gülüşlə çiyinlərini atanda əvvəlcə 
anlamadım onu. Söhbətdən sonra dörd aydır istifadə 
etdiyim metroda səslənən o bildiriş məni də 
düşündürdü: 
- Azər, sən bakılısan? – soruşdu təbəssümlə. 
- Yox... – dedim.  
- Bəs qonaq?  
- Necə yəni qonaq? – hələ də söhbətin nədən 
getdiyini anlamırdım. 
- Yəni, Bakıda qonaqsan? – gülümsəyirdi. 
www.kitabxana.net                      Amid Əlioğlu 2016 
 
 
- Elə çıxır ki, hə. Müvəqqəti kirayədə qalıram. 
Beş-altı aya gedəcəm kəndə. Nədi ki? 
- Deyəcəm, narahat olma, – platformaya 
yaxınlaşanda söylədi: – Bəs yaxşı, rayondan uzun 
illər öncə gəlib, burada ev-eşik sahibi olan, daimi 
yaşayanlar necə, bakılıdırlar, yoxsa qonaq? 
Platformada adamlar çoxalırdı. Mən isə 
Mətləbin sualını cavablandıra bilmirdim. Bir qədər 
düşündükdən sonra dilləndim: 
- Onlar nə bakılıdırlar, nə də qonaq. Məncə, bu 
elanda “qonaq” deyəndə xarici qonaqları nəzərdə 
tuturlar... 
Aramızdakı səmimiyyət imkan verirdi ki, 
Mətləb əlini çiynimə atıb son sözlərimə gülsün. 
Sürətlə platformaya yaxınlaşmaqda olan qatarın işığı 
onun az öncəki gülüşdən yaşaran gözlərini 
işıqlandırırdı. Yeraltı qatarın gəlişilə yaranan süni 
külək isə dostumun saçlarını qarışdırdı. Əyləclərin 
səsindən eşidilmədiyini bilib qulağıma yaxınlaşdı: 
- Bəs niyə azərbaycanca?!... 
Qapılar açıldı və biz vaqona daxil olduq. 
Sonuncu sual beyin qatlarımı lərzəyə gətirmişdi: “Bəs 
niyə azərbaycanca?”. Həqiqətən, əgər elan xarici 
www.kitabxana.net                      Amid Əlioğlu 2016 
 
 
qonaqlar üçün səslənirsə, niyə Azərbaycanca? Bəs 
yaxşı, xaricilərə yox, elə özümüzə aiddirsə, bu, ayrı-
seçkilik deyilmi? Olmazdımı ki, “Hörmətli 
sərnişinlər!” - deyə xitab ediləydi? 
Qatarlar arasındakı fasilənin çoxluğu vaqonlarda 
sərnişin izdihamı ilə müşaiyət olunurdu. Belə ki, 
kimlərsə mobil telefonunda qurdalanır, kimsə 
qulaqcıqla dinlədiyi musiqinin təsirinə qapılaraq qaş-
gözünü oynadır, kimlərsə növbəti stansiyaya qədər 
vaqonun divarlarını “bəzəyən” reklamları oxumaqla 
vaxt öldürür, kimsə kənardan necə göründüyünü 
düşündüyü üçün, əlindəki kitabın hansısa səhifəsini 
təkrar-təkrar oxumalı olur, kimlərsə də bütün bunları 
eynən mənim kimi müşahidə etməklə məşğul idi. Bu 
tündlüyün içində bir də, dilənməyi seçməyib qələmin 
on ədədini bir manata satmaq üçün vaqonun bir 
başından o biri başına sərbəst hərəkət edən yaşlı 
qadını görməmək mümkün deyildi. Biz isə 
müvazinətimizi saxlamaqdan ötrü nəinki hərəkət 
etmirdik, hətta yıxılmamaq üçün hərəmiz bir yerdən 
yapışmışdıq. Düşündüm ki, həyata qarşı müvazinətini 
saxlayan həmin o yaşlı qadın üçün metro vaqonu 
nədir ki... 
www.kitabxana.net                      Amid Əlioğlu 2016 
 
 
Dənizkənarı parka yaxın yerləşən metro 
stansiyasından çıxanda güclü yağış yağdığı üçün 
avtobusa minməli olduq. Burada da vəziyyət 
ürəkaçan deyildi. Sürücü istədiyi yolla sürür, istədiyi 
yerdə saxlayır və istədiyi manevri edirdi. Fərdi minik 
maşınlarını idarə edənlərin çoxunun avtobus 
sürücüsünə olan söyüşlərini rahatlıqla eşitmək olurdu. 
Xoşbəxtlikdən sürücü özü bu söyüşləri “eşitmirdi”. 
Xalqımızın milli-mənəvi dəyərlərinin diqtəsi 
sayəsində formalaşan bir məsələ var: qadınlar ayaq 
üstə duran zaman cavan oğlanların əyləşməsinə pis 
baxılır. Nə dərəcədə təqdirəlayiq bir dəyər olduğunu 
deyə bilməyəcəm. Hərçənd mən özüm də avtobusdan 
istifadə etdiyim dövrdə əyləşdiyimi xatırlamıram. 
Odur ki, həmin gün ayaq üstə durmaq üçün özümüzə 
yer edəndə qəribə mənzərə ilə qarşılaşdıq. Başının 
üstündə yaşlı bir xanımın dayanmasına baxmayaraq, 
üzünü pəncərəyə çevirib telefonla yaylana-yaylana 
danışan cavan oğlan hamının diqqət mərkəzində idi. 
Bu diqqət iki dayanacaq sonra bir qızın tələm-tələsik 
avtobusa daxil olmasına qədər davam etdi. Yağış 
suyu ilə islanan qızın saçları və üz-gözü salonun 
işığından parıldayırdı. Dəri gödəkçənin altından 
www.kitabxana.net                      Amid Əlioğlu 2016 
 
 
geyindiyi nazik idman stilindəki köynəyi döşlərini 
yarıya kimi örtə bilirdi. Qız, başını astaca sağa-sola 
fırlada-fırlada, yaşlı xanımın yanında qərar tutdu. 
“Qəhrəman”ımızın da gözü həmin qızda idi. Onu 
aşağıdan yuxarı yaxşıca süzdükdən sonra ayağa 
qalxaraq əyləşməyi təklif edəndə, prosesi izləyən hər 
kəsin reaksiyası üzündən oxuna bilirdi. Görünür, o 
qıza yuxarıdan aşağı baxmaq daha da zövq verəcəkdi 
azğına...  
Həmin gün yağış “hakimiyyətini əldən 
vermədiyinə” görə çayxanada söhbət etməli olduq. 
Həmişəki kimi, yenə də söhbətimizin  əvvəli sıxıntılı 
olsa da, sonu maraqlı alınmışdı. Sonuncu imtahanla 
bağlı narahatçılığı hər halından sezilirdi. Tələbə 
yoldaşlarının atmacalarına dözə bilmədiyini israrla 
söyləyir, utandığından universitetin həyətinə yaxın 
durmadığını vurğulayırdı. Qiymət üçün müəllimə 
avtomobil alınması lazım olan son imtahanda onu 
nələr gözlədiyini ağlına belə gətirə bilmirdi. İki gün 
sonranı xətasız-bəlasız yola verib kəndə getməyi 
planlaşdırırdı. 
Yağışdan sonra havanın müəyyən qədər 
təmizləndiyini gördüyümüz üçün yataqxanaya piyada 
www.kitabxana.net                      Amid Əlioğlu 2016 
 
 
getməyi qərara aldıq. Tozu-dumanı ram etməsi, 
həmişəyaşıl kollara, dekorativ ağaclara canlılıq 
verməsi, təbiətin əsl qoxusunu yaşatması və 
bütövlükdə romantik mənzərə yaratması mənim üçün 
yağışı sevdirən amillərdəndir. Avtomobillərin 
piyadaları nəzərə almadan şütüdüyünü istisna etsək, 
piyada yol getmək adama xüsusi zövq verirdi. Lakin 
bir hadisəylə bağlı müşahidəmiz hər ikimizin bikef 
olmağına gətirib çıxartdı. 
Möhtəşəm örtük daşları və yaşıllıqla bəzədilən 
parklardan birinin insan sıxlığı ilə müşaiyət olunan 
hissəsindən keçərkən Mətləb anidən ayaq saxladı. 
Bir-birindən azca aralıda, ayaq üstə dilənən iki yaşlı 
qadına qısa müddətdə diqqətlə baxdıqdan sonra 
üzünü mənə çevirəndə onun gözlərinin necə 
dolduğunu – qəhərləndiyini gördüm. Nə baş verdiyini 
əvvəlcə ağlımın ucundan belə keçirə bilmədim. 
Çaşqınlıq içində idim. Yenidən qadınlara sarı 
döndüm. Ani olaraq hanısınınsa Mətləbin yaxın 
qohumu olduğunu fikirləşdim. Biri, sadəcə, əlini 
açaraq sakitcə dayanmış, digəri isə hər iki qolunu 
aşağı-yuxarı qaldıraraq, ətrafa cahillərin inandığı 
dualardan səpirdi. Geri çevriləndə Mətləbi oturacaqda 
www.kitabxana.net                      Amid Əlioğlu 2016 
 
 
fikirli-fikirli əyləşən gördüm. Mən də onun yanında 
özümə yer elədim. İlk olaraq nə baş verdiyini 
soruşdum: 
- Nə olub? Kimdi ki, onlar? 
- Sakitcə dayanan qadını görürsən? – əlini 
onlara tərəf uzatdı. 
- Görürəm, – dedim. 
- Bax, həmin qadın dünənə kimi elə həmin yerdə 
limon satırdı. 
- Başa düşmədim, – həqiqətən hələ də heç nəyi 
dərk edə bilmirdim.  
- Azər, o qadın uzun müddət idi ki, beş ədədini 
bir manata limon satırdı. Hər ehtiyac olanda limonu 
ondan alırdım. Bu gün isə dilənir. Bu qədər sadə. 
Gedək, - dedi və ayağa qalxaraq yataqxanaya getmək 
üçün yolunu dəyişdirdi.  
Sanki ürəyimdən daş salladılar. Ehtiyacı 
olanlara halal qazanc vermək əvəzinə, dilənçiliyi peşə 
seçənlərə dəstək olmağımızdır bizi cahil edən. 
Özümüzü göstərmək üçün pul verməyimizdir 
dilənçilərin sayını artıran. Bir sözlə, bizi sivil 
insanlardan fərqləndirən, iyirmi qəpik verməklə 
hansısa istəyimizin gerçəkləşəcəyinə inanmağımızdır. 
www.kitabxana.net                      Amid Əlioğlu 2016 
 
 
İki dəqiqə kimi görünən iki gün gəlib çatdı. 
Bəli, iki dəqiqə kimi görünən iki gün. Çünki 
istədiyimiz məqam gec, istəmədiyimiz  isə tez çatar. 
İmtahan öncəsi yanıma gələn Əhmədi 
həvəsləndirmək üçün əlimdən gələn hər şeyi etdim. 
Amma dostumun o saf təbəssümü saniyəlik olurdu. 
Bütün dərs vəsaitini komplektləşdirdiyi dəftəri iyirmi 
dəqiqə ərzində təkrarlayıb ayrıldı yanımdan.  
Başım o qədər qarışmışdı ki, dörd saatdan sonra 
narahat olmağa başladım. Digər imtahanlardan sonra 
təəssuratlarını bölüşmək üçün yanıma gəldiyi halda, 
bu dəfə ondan səs-soraq yox idi. Tələm-tələsik kəndə 
getdiyi üçün mənimlə sağollaşmağa vaxt tapa 
bilmədiyini düşündüm. Bəlkə da imtahan hələ 
bitməmişdi. İçimdəki narahatlıq qurda çevrilib 
daxilimi yavaş-yavaş yeyirdi. İmtahan keçirilən 
auditoriyaya qalxdım. İmtahan bitmişdi, tək-tük 
tələbələr orda-burda laqqırtı vururdular. Mətləbin isə 
imtahan başlayandan bir saat sonra oranı tərk 
etməsini eşidən kimi o dəqiqə dalağım sancdı. 
Ağlıma ilk gələn telefonuna zəng etmək oldu. Lakin 
on bir dəfə ard-arda etdiyim zənglərim cavabsız 
qalınca çarəni yataqxanaya getməkdə gördüm. Sanki 
www.kitabxana.net                      Amid Əlioğlu 2016 
 
 
həmin an ürəyim ağzımdan çıxacaqdı. Nəsə hiss 
edirdim. Qəlbim o qədər möhkəm döyünürdü ki, 
udquna bilmirdim. Yataqxananın girişində nəzarətçi 
kimi dayanan Abış kişiyə salam verməmiş Mətləbi 
soruşanda, kişi çaşqınlıq içində onun xeyli vaxtdır 
otağında olduğunu bildirdi. Bu mənim üçün şad xəbər 
idi. Boş-boşuna həyəcanlandığımı fikirləşdim. 
Ağlımdan keçdi ki, Mətləb sonuncu imtahanın 
suallarına hamıdan tez cavab yazıb, kəndə getməyə 
tələsdiyindən, pal-paltarını yığışdırmaq üçün 
yataqxanaya gəlib. Ona görə də dəhlizin sonundakı 
otağına rahat addımlarla irəlilədim. Həmişəki kimi, 
daima bağlı saxladığı qapını özüməməxsus şəkildə 
döydüm. Bu tip qapıdöymə sağ əlin dörd barmağını 
ardıcıllıqda qapıya iki dəfə toxundurmaqdan ibarət 
idi. Lakin Mətləb qapını açmaqda gecikirdi. Yır-yığış 
etdiyi üçün eşitmədiyini düşündüyümdən bu hərəkəti 
təkrarladım. Lakin qapı yenə də açılmırdı. Artıq 
çoxunun etdiyi kimi barmaqlarımın orta büklümlərini 
qapıya zərbə ilə vurmağa başlamışdım. Sonra 
yumruq, hətta təpik...Qırmaq üçün cəftəni var 
gücümlə aşağı-yuxarı edəndə qapı açıldı. Əslində heç 
bağlı deyilmiş. Hərə üçün fərqli bir dünyaya açılan 
www.kitabxana.net                      Amid Əlioğlu 2016 
 
 
qapı mənim üçün cəhənnəmə açılmışdı. Və bu 
cəhənnəmin düz ortasında Mətləbin hərəkətsiz 
vəziyyətdə sallanan cansız bədəni. Var gücümlə 
qışqırmağımın ilk üç saniyəsi xaricində həmin ana 
dair heç nə xatırlamıram. 
Sonrası da ki, cəmiyyətin həmişəki laqeydliyi. 
Dörd-beş gündən sonra nə yataqxanada, nə də 
universitetdə belə bir hadisəni xatırlayan olmadı. Elə 
bil orada hamıdan yüksək bal toplayaraq adını əlaçı 
tələbə kimi tanıtdıran Mətləb heç olmayıbmış. Sanki 
sonuncu imtahanda müəllimin də qoşulduğu məsxərə 
olmayıbmış. Elə bil tələbələrdən birinin “Eybi yox, 
müəllim, Mətləb də hər gün maşının təkərlərini 
qaraldar...” – sözünə dəqiqələrlə gülənlər olmayıbmış.    
 
 
 
 
 
 
 
 
 
www.kitabxana.net                      Amid Əlioğlu 2016 
 
 
 
DÖRDÜNCÜ HİSSƏ 
DÜŞMƏN GÜLLƏSİ 
 
Əgər biz tez-tez keçmişi düşünürüksə,  
deməli indiki zamanı doğru yaşamırıq. 
Natalya Aleksandrovna 
 
 
Hərbi xidmət illərimin xatirələri... O xatirələr ki, 
yada salındıqca, düşünüldükcə, kiminləsə 
paylaşıldıqca, sanki yenidən yaşanılır. Dindən sonra 
bəlkə də yeganə müzakirə mövzusudur ki, haqqında 
danışıldıqca bezmək olmur, məsələlərin əsas 
mahiyyəti dərk edilmədən fikirlər səsləndirilir. Ən 
maraqlısı isə bu xidməti görmüş insanların 
əksəriyyətinin özünü hər sahədə hamıdan fərqli 
olduğunu dilə gətirməsi, ancaq ən yaxşı günlərindən 
dəm vurması və uydurduğu səhnələrə zaman keçdikcə 
özünün də inanmasıdır.  
www.kitabxana.net                      Amid Əlioğlu 2016 
 
 
Mətləbin də faciəvi şəkildə özünə qəsd etməsi, 
yenicə düzəlməkdə olan sinirlərimi, sakitləşən 
əsəblərimi kökündən sarsıtmışdı. Gözlərimi hər 
bağladığımda o dəhşət dolu mənzərə canlanırdı 
sonsuz qaranlıqda. Onun tavandan asılı qalan cansız 
bədəni və mənim hayqırmağım. Hələ də özümü 
bağışlaya bilmirəm. Özümü itirməyib onu ipdən 
almalı idim. Bəlkə də özünü yenicə asmışdı, bəlkə də 
yaşayacaqdı... 
Əslində mən yataqxananın dəhlizində 
olmalıydım, amma başqa bir yerdə açmışdım 
gözlərimi. Yüzlərlə insanın danışığı və avtomobillərin 
səs siqnalları eşidilirdi. Ətrafımdakı kütlənin özünü 
məsələdən bixəbər aparması məni az qala dəli edirdi. 
Mətləbi soruşdum hamıdan. “Hardadır?” - deyə 
çığırdım, lakin dilini udmuş insanlar yad nəzərlərlə 
məni müşahidə etməkdən başqa heç bir reaksiya 
vermirdi. Yataqxanaya doğru qaçdım. Birinci 
mərtəbənin sonuncu otağının pəncərəsindən 
boylanmaq istədim. Pərdələr tam çəkildiyindən heç 
nə görə görə bilmədim. Yarıqaranlıq dəhlizlə 
Mətləbin otağına sarı yüyürdüm. Yumruq-təpikdən 
sonra çiynimlə qapını sındırmaq üçün arxaya 
www.kitabxana.net                      Amid Əlioğlu 2016 
 
 
çəkilmək istəyəndə, cəftə aşağı endirildi və içəri 
tərəfdən açar buruldu. Qapının açılmağına yaman 
sevindim. Asta tərpənişlə baş görünəcək qədər 
açılmış qapıdan boylanan yarıyuxulu şəxs Mətləb 
deyildi.  
- Nə lazımdır? –narazı və bir az da əsəbi səslə 
dilləndi. 
- Mətləb hanı? – tələsik soruşdum. 
- Mətləb nədir? O kimdir? 
- Necə kimdi? – təəccübləndim: – Bura onun 
otağı deyil ki? 
- Əşşi nə danışırsan e, sən? – sifətini əlilə 
ovuşdura-ovuşdura dilləndi – Buna görə beş saatdır 
çırpırsan qapını? Sındırmamışdan qabaq bir 
dəqiqləşdir də.  
Qapını tam açdığından artıq qarşımda 
dayanmışdı. Səs-küylə oyatmağım, görünür, onu 
yaman əsəbiləşdirmişdi. Mənim isə təəccübüm 
getdikcə artırdı. 
- Mətləb dostumdur, üç-dörd ay idi bu otaqda 
qalırdı. Neçə dəfə yanına gəlmişəm. Səhv eləmirəm, 
dəqiq bilirəm ki, buradır, – həyəcanla dedim. 
www.kitabxana.net                      Amid Əlioğlu 2016 
 
 
- Qardaş, deyəsən, məzələnirsən axı mənlə. İki 
ildən çoxdur biz burda qalırıq. Mətləb adında kimsəni 
tanımıram. Varsa da, lap təzə gəlib yəqin. 
O an nələr düşündüyümü hiss edə bilirsizmi? 
Əminəm ki, mənim yerimdə kim olsaydı, elə həmin 
hissləri keçirərdi. Artıq dəli olmağa başlayırdım. Nə 
yataqxanada, nə də universitetdə Mətləbi tanıyan yox 
idi. Necə ola bilər axı? Tanrım, bu nə deməkdir? Bu 
nə əzabdır çəkirəm? Əvvəlcə Cavidan, sonra Əhməd, 
indi də Mətləb. Ölümlərindən sonra, məndən başqa 
heç kim üçün iz buraxmadılar. Heç kim də, bu barədə 
maraqlanmadı... 
 
Min bir əqidəyə qulluq edən cəmiyyət 
üzvlərinin arasında yaşamaq dözülməz olduğundan,  
vahid amal - vətəni qorumaq məqsədi güdən 
əsgərlərlə “kişilik məktəbi”ni keçmək ürəyimcə 
olacaqdı. Lakin psixoloji durumum məni ikinci dəfə 
hərbi xidmətə yararsız etdiyindən, növbəti üç ilimi 
kənddə - nənəmin yanında keçirməli oldum.  
Müharibə şəraitində yaşayan bir məmləkətin 
keşiyini çəkməyin həyəcanını hərbi xidmətə 
yollanacağım gün yaxınlaşdıqca daha bariz hiss 
www.kitabxana.net                      Amid Əlioğlu 2016 
 
 
edirdim. Yerli telekanallarda sərhəd bölgələrindəki 
əsgərlərin hər an döyüşə hazır olma ismarıcları, 
onların bir-birilərilə münasibətlərinin, xidmət 
yerlərinin, qidalanma şəraitlərinin yüksək səviyyədə 
olması içimi fəxarətlə doldururdu. Efirdən onlara 
silah-sursatla bağlı intensiv təlimlərin keçirilməsini 
görmək bir an öncə əsgər olmaq istəyimi daha da 
gücləndirirdi.  
Sərhədlərimizə yaxın ərazidə yerləşən hərbi 
hissələrdən birində xidmət edəcəyimi əsgərliyini başa 
vurmuş insanlar sayəsində dəqiq bilirdim. Başqa cür 
ola bilməzdi. Çünki böyük şəhərlərdə və ya səfalı 
yerlərdə yerləşən hərbi hissələrə düşə bilməyim üçün 
ya xidmət yaşı çatmış gənclərin ölkə ərazisi üzrə 
bölgüsü ilə məşğul olan idarədə qohumum, ya da 
çoxlu pulum olmalı idi. Xoşbəxtlikdən bunların hər 
ikisindən məhrum idim. Odur ki, rayon hərbi 
komissarlığından gələn bildirişdə göstərilmiş tarixdə, 
qeyd olunan ünvandan xüsusi ayrılmış avtobusla 
dəmir yolu vağzalına sarı yola düşdük. 
Dəmir yolu vağzalı kəndimizə elə də uzaq 
məsafədə deyildi, amma buna baxmayaraq, qatarı ilk 
dəfə idi bu qədər yaxından görürdüm. Odur ki, qatara 
www.kitabxana.net                      Amid Əlioğlu 2016 
 
 
minəcəyim üçün içimdə sevincə bürünmüş həyəcan 
var idi. İlk dəfə yalnız filmlərdə gördüyüm səhnəni 
baş rolda özüm olaraq yaşayacaqdım. Bir an öncə 
qatarın dar dəhlizində səndələyə-səndələyə getmək, 
pəncərəsini iki əlimlə yuxarı qaldıraraq açmaq, 
küləyin taxıl zəmilərinin üstündə rəqs etdikdən sonra 
üzümə çırpılaraq gözlərimi bağlamasını hiss etmək 
istəyirdim. Fəqət, elə bu dəm onun yüksək səsli siqnal 
sədası düşüncələrimi belə ürəyimdə gömdü. 
Vaqon qapılarından, yüksək səslə ad-soyad 
çığıran hərbi komissarlıq işçiləri, oğlanlarının 
boynuna sarılaraq için-için ağlayan analar, 
qardaşlarını kədərlə yola salan bacılar, hərbi hissədə 
nəsə alıb yeməsi üçün bəlkə də son beş manatının 
üçünü övladlarının cibinə dürtən atalar, əsgər 
gedəcəyi üçün saçını dibindən kəsdirmiş çağırışçılarla 
məzələnən dostlar-tanışlar və bütün bu insanlar 
arasından ilan kimi burula-burula özünə yol taparaq 
sərin su satan yaşlı kişinin “Sərin sular, sərin sular...” 
- çağırışları  başımı gicəldirdi.  
Ümumi vaqona yığılan çağırışçıların istidən 
qızaran sifətləri bir-birinə bənzəyirdi. Onların bir 
qismi bizim stansiyaya gələnə qədər söhbət yoldaşı 
www.kitabxana.net                      Amid Əlioğlu 2016 
 
 
ola bilmiş, bir qismi isə gözünü qatarın istiyə görə 
tam açılmış pəncərəsindən üfüqə zilləyərək, Allah 
bilir, nə düşünürdü.   
Nənəm xəstə olduğundan onunla evdə, 
tanışlarımla kənddə, dayımla isə hərbi komissarlığın 
həyətindən avtobusa minəndə sağollaşdığım üçün, 
qatar hərəkətə başlayanda mənə əl edən yeganə şəxs, 
-özümdən asılı olmayaraq əlindəki suya həsrətlə 
baxdığımı və pulumun olmadığını anlayıb təkidlə su 
uzadan elə həmin qoca satıcı idi...  
Vətənə, millətə sadiq olacağımız barədə təşkil 
olunan andiçmə mərasiminin keçiriləcəyi tarixə qədər 
gənc əsgər kimi sərhəddən xeyli kənarda yerləşən N 
saylı hərbi hissədə oldum. Min və ya min beş yüz 
əsgərin tağımlar şəklində tez-tez toplaşması üçün 
tağım komandirləri tərəfindən verilən kobud tərzdə 
əmrləri, fərəqət vəziyyətində durduğumuz zaman 
hərbi xidməti bitirməyinə az qalmış əsgərlərin 
diqqətimizi yayındırmaq üçün kənardan söz atmaları, 
əmrini eşidəndə qeyd-şərtsiz icraya hazır vəziyyətə 
gəldiyimiz çavuşların köhnə əsgərlərlə qeyri-etik 
zarafatlaşmaları, üstəlik hərbi xidmətə yollanmağımın 
yay mövsümünə təsadüf etməsi əvvəlcədən nəzərə 
www.kitabxana.net                      Amid Əlioğlu 2016 
 
 
almadığım məqamlar idi. Gün ərzində günəş 
şualarının ən sərt olduğu iki-üç saat istisna olmaqla, 
vaxtımız nəzəri təlimlərdə keçir, saatlarla sıra 
addımları atır, təsirli olsun deyə ayaqlarımızı asfalta 
daha sərt vurmağımız üçün əmrlər verilirdi. 
Mahiyyətini dərk etməsəm də, and içəcəyim günü 
Allaha yalvararaq gözləyirdim. Zaman-zaman 
xidmətə gəldiyim üçün peşimançılıq son həddə qədər 
qalxır, hərbiyə nifrət edirdim. Hiddətimin səbəbi 
təlimlərin çətinliyi, məşqlərin ağırlığı deyil, xidmət 
müddətinə görə əsgərlərə qoyulan ayrı-seçkilik, 
vətənə xidmətin, qeyri məsələlərə nisbətən, arxa 
planda olması idi.  
Təntənəli andiçmə mərasimindən iki gün sonra 
mən və başqa altı əsgər tabor komandirinin əmrilə 
həmin hərbi hissənin sərhəddə yerləşən məntəqəsinə 
göndərildik. Bizi xidmət aparacağımız postun 
starşınası müşaiyət edirdi. Təmas xəttinə 
yaxınlaşdıqca sahələrdə yalnız ara-sıra ağac və kollar 
olduğu görünürdü. Dağların ətəyi ilə uzanan dar və  
kələ-kötür yollarda hərəkət etdikcə, daxili 
orqanlarımın yer dəyişdirdiyini düşünürdüm. Yolun 
sürücü üçün müəyyən, lakin bizim üçün qeyri-
www.kitabxana.net                      Amid Əlioğlu 2016 
 
 
müəyyən hissəsində “UAZ” markalı avtomobilin 
sürətinin azalması ilə starşınanın bizə tərəf 
çevrildiyini gördüm.  
- Başınızı aşağı əyin, - xəfif təbəssümlə dilləndi. 
Hamımız elə bil bu əmri gözləyirdik. Əmri 
eşidər-eşitməz, özümüzdən asılı olmayaraq, başımızı 
o qədər aşağı əydik ki, az qala ayağımıza dəyirdi. 
Avtomobil əvvəlcə demək olar ki, tamamilə dayandı. 
starşınanın əsgər forması geyinmiş sürücüyə “Bas 
getsin!” - deməsilə avtomobilin mühərrikindən gələn 
səs hamımızı diksindirmişdi. Bir anda sürətlənən 
maşın bizi on-on beş saniyə sağa-sola, aşağı-yuxarı 
atıb tutandan sonra əvvəlki sürətinə geri döndü. Mən 
ortada əyləşdiyim üçün ön oturacaqların arasından 
onu görə bilirdim. O, maşının pəncərəsini çətinliklə 
aşağı endirdikdən sonra, döş cibindən siqaret 
çıxararaq sürücüdən alışqan istədi. Siqaretindən bir 
qullab alıb dərindən köks ötürərək söylədi: 
- Ayə, nə zibilə düşmüşük e. Bu oğraşların 
əlindən öz yolumuzla da rahat gedə bilmirik! 
Siqaretin tüstüsünü daha dərindən içinə çəkib 
arxaya boylandı. Bu arada biz hələ də başı aşağı 
vəziyyətdə əmri icra etməkdə idik. Onun arxaya 
www.kitabxana.net                      Amid Əlioğlu 2016 
 
 
çevrildiyini görüb  başımı tez aşağı əydim. Öskürəyə 
qarışıq gülüşlə dillənən starşına: 
- Ay bala, siz hələ qalxmamısız? - deyəndə 
sürücünü də gülmək tutdu. Nə baş verdiyini təbii ki, 
anlamamışdıq. Başımızı qaldıranda, hamıda bel 
ağrısının göstəriciləri sezilirdi. 
Uzun və həyəcanlı yoldan sonra xidmət 
aparacağımız tağımın blindajına çatdıq. Bizi şəxsi 
heyətlə tanış edən starşına daha sonra postlar və 
qurğular haqqında ətraflı məlumat verdi. Sərhəd xətti 
olduğu üçün xidmət apardığımız, yatdığımız, yemək 
yediyimiz yerləri təlim-tədris bölüyündə olduğu kimi 
xüsusi təmizləməyə eytiyac olmurdu. Hər tərəf torpaq 
olduğundan haranısa silmək məsələsi müzakirə 
mövzusu belə deyildi. Postlarda siqaret çəkilmədiyi 
üçün (bunun üçün ayrıca yer ayrılmışdı) xidmət 
aparılan yerlərdə siqaret kötüklərinə rast gəlinmirdi.  
Bizim tağım, tabeçiliyində olan beş postda 
layiqincə xidmət aparırdı. Postlarda yatmaq, 
nizamnamə çərçivəsində qadağan edilsə də, əlavə 
olaraq, əsgərlər tərəfindən söyüş də “qoyulmuşdu”. 
Çünki postdakı ani sayıqsızlıq faciə ilə nəticələnə 
bilərdi.  
www.kitabxana.net                      Amid Əlioğlu 2016 
 
 
İlk günümüz xidmət yeri ilə tanışlıqla keçdiyi 
üçün qeyri-adi hadisə baş vermədi. Həmin gün 
öyrəndiyimiz ən maraqlı məlumatlardan biri posta 
gələrkən maşında əyilməyimizin səbəbi oldu. Sən 
demə, yolun həmin hissəsi düşmən postunun görüntü 
sahəsinə düşür. Orada baş verən hadisələrlə bağlı 
danışan əsgər yoldaşlarımız, özləri də bilmədən, bizi 
daha da həyəcanlandırırdılar. Düşmənin bizim yüksək 
ərazilərimizi işğal edərək,orada qərar tutması,onların 
xeyrinə idi. Görüş sahəsinə düşən yolun həmin on 
beş-iyirmi metrlik hisəsində baş verənləri eşitmək 
adamı hiddətə gətirirdi. Düşmən əsgərləri o yolda 
dəfələrlə mal-heyvanı üçün ot aparan kəndlinin 
arabasını yanan güllə ilə atəşə tutmuş və nəticədə ot 
yanmış, neçə-neçə mal-qaranı vuraraq öldürmüş, 
onlarla avtomobilə atəş açmağa macal tapmış, lakin 
xoşbəxtlikdən indiyəcən heç bir insan itkisi baş 
verməmişdi. 
Yeni gələnlərlə birlikdə cəmi iyirmi bir nəfər 
heyəti olan bu tağımın bircə  komandiri, bir starşınası 
və bir çavuşu var idi. Tağım komandiri kapitan 
Tapdıqov otuz üç-otuz beş yaşlarında olardı: 
idmançılara oxşayan bədənini dik yerişilə hamıya 
www.kitabxana.net                      Amid Əlioğlu 2016 
 
 
göstərən, qalın qaşlı, qarabənizli, yeriyəndə əllərini 
asta-asta dalğalandıran, bir sözlə, lovğa bir insan idi. 
Xidmət yerindən narazı olması, şəhər hərbi 
hissələrindən birinə təyinat almaq üçün dəridən-
qabıqdan çıxması, əsgərin maddi imkanını nəzərə 
almadan müxtəlif sifarişlər verməsi, tabeliyində 
olanların ən adi səhvini dağ boyda edərək söyüşlə 
təhqir etməsi, zəhmli və hətta qəddar olması çox 
keçmədi ki, hamımıza məlum oldu.  
Starşına nisbətən yaşlı olsa da, özünü həmişə 
gənc hiss etdiyini vurğulayan, bəstəboylu, yeyib-
içməyi sevən, lopa bığları sarışın sifətinə yaraşıq 
verən, mehriban insan idi. Əsgərdən heç nə ummaz, 
əksinə, daim onlarla maraqlanırdı. Əsgərlər arasında 
köhnə əsgər, təzə əsgər qarşıdurmasının qətiyyən 
əleyhinə olması, yeni gələnlərin xeyrinə, köhnə 
əsgərlərin isə zərərinə işləyirdi. Amma bu istəyinə 
həmişə çata bilmirdi. Onun ərazidə olmadığından 
istifadə edən çavuş Səfərov nəinki yeni əsgərləri, 
hətta dilsiz-ağızsız, fağır köhnə əsgərləri də 
gözümçıxdıya salırdı. Səfərov tağım komandiri 
Tapdıqovun ona verdiyi imtiyazlardan yüksək 
səviyyədə yararlanır və çox vaxt komandirin 
www.kitabxana.net                      Amid Əlioğlu 2016 
 
 
vəzifələrini qeyri-rəsmi olaraq elə özü icra edirdi. 
Bizə qeyri-müəyyən olan bu imtiyazların səbəbi 
əvvəllər maraq dairəmizdə olmasa da, sonralar 
Səfərovun özbaşınalığının bizi cana yığması bu 
barədə düşünməyimizə səbəb oldu. 
Çavuş Səfərov çəlimsiz biri olsa da, güclü əl, 
xüsusən də ayaq zərbələri endirməyi ilə tanınırdı. 
Həmin tağıma gələndən üç gün sonra bunun şahidi 
olmuşdum. Səhər hamıdan iki saat gec oyanan 
Səfərov yeməkxanada mənə yaxınlaşaraq yüksək 
səslə: 
- Bu gün yerimi sən yığarsan!- deyəndə yediyim 
hülqumumda ilişib qalmışdı. Baş verənə mənimlə bir 
yerdə gələn əsgərlərdən başqa heç kim 
təəccüblənməmişdi. Adi bir şey olurmuş kimi hər kəs 
yeməyini yeyirdi. Yarıda qalan yeməyimi davam 
etdirə bilmədiyimi indi də yaxşı xatırlayıram. 
Yeməkdən sonra sıra düzülüşünə qədər olan şəxsi 
vaxtı tualetdə boş oturmaqla keçirdim. Belə bir 
vəziyyətdən çıxış yolunu ağlıma gətirə bilmirdim. Ya 
dediyini etməli idim, ya da... Ya da bilmirdim necə 
olacaq.  
www.kitabxana.net                      Amid Əlioğlu 2016 
 
 
Sıra düzülüşü üçün toplanma əmri eşidiləndə 
tualetdən çıxdım. Üst-başımı düzəldə-düzəldə 
gedirdim ki, çavuş Səfərov məndən şübhələnməsin. 
Uzun müddət dayandıqdan sonra gözlərimi sıranın 
önünə keçən çavuşun üzündən yayındırmağa çalışsam 
da, mənə diqqətlə baxdığını hiss edirdim. Elə bilirdim 
ürəyimin döyüntüsünü yanımda dayanan əsgər 
yoldaşlarım eşidir. Bu arada çavuş Səfərov az qala 
eşşək kimi anqıra-anqıra müxtəlif əmrlər verərək, 
guya səhər idmanı etdirməyə başladı. 
- “Jim” vəziyyəti allll! - deyən vaxtı isə son 
kəlməsini uzadaraq qışqırması adamın əsəblərini 
korlayırdı. - Olmadııı, “jim” vəziyyəti al, olmadııı, - 
əmrlərini dəfələrlə təkrarlaması onu qətiyyən 
bezdirmirdi. Görünür, məktəbdə ancaq rus dili dərsini 
oxuyurmuş. Nəinki yat, qalx əmrlərini, hətta bir sıra 
sözləri də rus dilində səsləndirməsi bu qənaətə 
gəlməyimə səbəb olmuşdu. Tərləyən bədənimiz 
qollarımızdan ümidini üzüb zaman-zaman yerə 
dəydikcə, bədən ölçülərimiz torpağa həkk olunurdu.  
Ən dəhşətlisi isə komandirin bu prosesi 
damağında siqaret, gözündə güzgü effektli gün 
eynəyi, təbəssümlə izləməsi idi. Otuz dəqiqədən çox 
www.kitabxana.net                      Amid Əlioğlu 2016 
 
 
çəkən işgəncəyə bənzər idmandan sonra öyrəndim ki, 
hər kəs mənə görə əziyyət çəkibmiş. Çavuş Səfərov 
mənim üstümdə digərlərini incitmişdi ki, onlarda da 
mənə qarşı nifrət yaransın. Bunu acıqla və açıqca dilə 
gətirən digər əsgərlərdən öyrənməli olmuşdum. Səbəb 
isə Səfərovun yerini yığmamağım idi. 
Şam yeməyində çavuş Səfərovun mənə baxa-
baxa qımıldanaraq yemək yeməsi düzünü deyim, 
canıma qorxu salmışdı. Axşam düzülüşündən və 
siyahı yoxlanışından sonra bir başa yerlərimizə 
yollandıq. Əmin idim ki, axşam nəsə baş verəcək. 
Amma nə?! 
Hərbi xidmətdə köhnə əsgərlərin gənc əsgərləri 
sınaqdan keçirmək üçün gecə yuxusundan oyadıb 
döyməklərini eşitsəm də, buna heç cur inanmaq 
istəmirdim. Tanışların o sınaqdan layiqincə 
çıxdıqlarını dilə gətirməsi mənim də bu imtahandan 
müsbət qiymət alacağımı yəqinləşdirmişdi. Belə ki, 
yerimə girəndən gözümə yuxu getmədi. Nə qədər 
həyəcanla gözləsəm də, heç kim yaxınlaşmadı. 
Beləcə həyəcanı yavaş-yavaş kənara qoyan vücudum 
yuxuya “gəl-gəl” deməyə başladı. Yorğunluq yuxusu 
bir başqa olur, həqiqətən. Gözümü bir anlıq nənəmin 
www.kitabxana.net                      Amid Əlioğlu 2016 
 
 
qoynunda açdım. Kürəyimi ovxalaya-ovxalaya 
ağlayırdı.   
-          Niyə ağlayırsan, nənə? 
-          Elə-belə... Səndən ötrü narahatam. 
-     Niyə narahatsan ki, evdəyəm, yanındayam – 
üzümdə təbəssüm, amma həyacanlı səslə söylədim. 
- Sən yenə də ehtiyyatlı ol! Səbirli, dözümlü ol, 
bala!  
            Onun narahatçılığını heç cür başa düşə 
bilmirdim. Özümdən asılı olmayaraq mən də 
ağlamağa başladım. Ağlaşma təzəcə başlamışdı ki, 
işdən gələn dayım pencəyini stulun başına keçirərək 
əsəbi halda dilləndi. 
- Yenə başladı ağlaşma? Bunun yerinə qız 
olsaydı kaş,  - deyib üstümə gəldi. Çox əsəbi idi. 
Qolumdan tutub, ayağa qaldıraraq üstümə qışqırırdı: 
- Sənə deməmişəm ki, arvad kimi ağlama? Bir 
az mənə oxşa da!            
           Bu vaxta kimi məni bir neçə dəfə danlamasına, 
vurmasına baxmayaraq, heç vaxt cavab 
qaytarmamışdım ona. Həm aramızdakı yaş fərqi, həm 
də tərbiyəm buna imkan vermirdi. Amma bu dəfə 
özümdən asılı olmayaraq: 
www.kitabxana.net                      Amid Əlioğlu 2016 
 
 
- Özünsən arvad, – qışqırdım. 
Bərəlmiş gözləri ilə gözümün içinə baxandan 
sonra silləni sifətimə endirməyilə gözümü blindajdakı 
yatağımda açmağım bir oldu. Hər tərəf zülmət içində 
idi. Əllərimi hərəkət etdirə bilmir, nə baş verdiyini 
anlamırdım. Gözlərimi və əllərimi necə 
bağlamışdılarsa qətiyyən hiss etməmişdim. Qarnıma 
vurduqları zərbədən onsuz da səsimi çıxarda 
bilməyəcəyimi bildikləri üçün ağzım bağlanmamışdı. 
Qollarımdan və ayaqlarımdan tutularaq blindajdan 
çıxarıldığımı hiss edə bilirdim. Bir qədər aparıldıqdan 
sonra torpağa atılanda bərk yerin üstünə düşdüyüm 
üçün qolum möhkəm zədələndi. Daha sonra qeyri-
müəyyən fasilələrlə təpik zərbələri... Hərdən öz 
aralarında sakitcə danışmaqlarından üç-dörd nəfər 
olduqlarını bilmək olurdu. Bilirdim ki, məni vuran 
çavuş Səfərov özüdür. Həmin vaxt başqa yerimdən 
təpik dəyəndə: 
- Sən çəkil! Bu cındırı özüm çırpacam, – 
deyəndə buna əmin oldum. 
Təxmini hesablamalarıma görə, xeyli müddət 
ötdü, sonrası yadıma gəlmir. Səhər “qalx” əmri 
veriləndə buna cəhd etsəm də, alınmadı. Hər tərəfim 
www.kitabxana.net                      Amid Əlioğlu 2016 
 
 
ağrı içində idi. Mən qalxmamışdım deyə, Səfərov 
şəxsi heyətə durmadan qalx-yat əmri verirdi. 
Əsgərlərin bəziləri artıq yüksək səslə mənə görə 
əziyyət çəkdikləri üçün etiraz edirdilər. Mənimlə bir 
yerdə gələn əsgər yoldaşlarımın köməyilə birtəhər 
sıraya gəldim. Çavuşun üzündəki təbəssümü 
görməmək mümkün deyildi. Səhər gimnastikası adı 
ilə verdiyi əmrlərə çox tab gətirməyərək yıxıldım. 
Yenə əsgər yoldaşlarımın yardımıyla ayağa 
qaldırılsam da, dura bilmirdim.  
Vəziyyətim starşınanın diqqətini cəlb etdiyi 
üçün mənə yaxınlaşaraq məsələni öyrənməyə çalışdı. 
Təbii ki, hərbinin yazılmayan qanunların birinci 
maddəsinə əsasən, döyüldüyümü inkar etməli, 
yıxıldığımı vurğulamalı idim. Amma mənim 
vəziyyətimə düşmək üçün beşinci mərtəbədən 
yıxılaraq sağ qalmaq lazım idi.  
Starşına məni bu vəziyyətə yalnız Səfərovun 
gətirəcəyini biləcək qədər təcrübəli hərbiçi idi. Odur 
ki, məndən onun adını ala bilməsə də, əsgər 
yoldaşlarımdan Səfərovu danlamağını öyrəndim. Bu 
isə təbii ki, mənim vəziyyətimin daha da pisləşməsi 
demək idi. Çavuş Səfərov bunu starşınaya mənim 
www.kitabxana.net                      Amid Əlioğlu 2016 
 
 
dediyimi güman edəcək və mən onun da, digər əsgər 
yoldaşlarımın da yanında daha da pis olacaqdım. Belə 
də oldu. Hər kəs məndən yan gəzir, heç kim mənimlə 
söhbət etmirdi. Səfərovun əziyyəti isə öz yerində. Bu 
vəziyyətə tab gətirməyərək mənə təhkim olunmuş 
silahla onu öldürmək niyyətim olsa da, hər dəfə 
yuxuma nənəm girirdi. O mənə yalvarırdı. Səbirli 
olmağımı istəyir, hansısa səhv addım atmamağım 
üçün dil tökürdü. Əvvəl yuxu olduğu üçün 
inanmasam da, sonradan dayımın starşınaya zəng 
vurub mənimlə əlaqə saxlamaqları məni 
təəccübləndirdi. Bilirdim ki, dayımı zəng üçün nənəm 
məcbur edir. Bütün bunlar dilimi dişləyib dözməyimi 
şərtləndirən  məcburiyyətlər idi.  
Və beləcə üç ay boyunca çavuş Səfərovun yerini 
qeyd-şərtsiz yığmaqla “vəzifələndirildim”. Ta ki, 
tağıma yeni əsgərlər gələnə kimi. Bu müddət ərzində 
eşidib, təəccübləndiyim ən mühüm fakt Səfərovun 
bizim kəndçi olduğunu öyrənmək idi. Ümümiyyətlə, 
tağımda onun hansı rayondan olduğunu bilən yox idi. 
Nə bu barədə danışar, nə də kimsə soruşmağa cəhd 
edərdi. Amma özü kimin hansı rayondan və ya 
şəhərdən gəldiyini dəqiq bilirdi. Bir ay keçməmiş 
www.kitabxana.net                      Amid Əlioğlu 2016 
 
 
onun bizim kənddən olduğunu öyrənsəm də, bu 
barədə heç kimə bir söz demədim. Bunun səbəbləri 
var idi. 
Əsgərlərə mobil telefon istifadəsi qadağan 
edildiyi üçün həftədə bir dəfə həm nənəmlə, həm də 
qonşu uşaqlarla starşınanın telefonuyla danışırdım. 
Etiraz etsə də, bu hörmətinin qarşılığında nadir halda 
dayım tərəfindən telefonunun kontur balansı, az 
məbləğdə də olsa, artırılırdı. Elə Səfərovun kimliyi 
haqqında belə bir telefon danışıqlarının birində 
qonşum Elşəndən eşitmişdim: 
- Elşən, salam. 
- Salam..... 
- Mənəm, Azərdi. Necəsən? 
- Ooo, Azər. Çox sağ ol qardaş, yaxşıyam. Sən 
necəsən? Xidmət necə gedir? 
 
Elşən məndən bir yaş böyük olsa da, sözümüz 
tuturdu. Hələ onbirinci sinifdə oxuyanda ona hərbi 
komissarlıqdan çağırış vərəqəsi gəlibmiş. Məktəbi 
bitirər-bitirməz komissarlıq tərəfindən çağırılan Elşən 
də mənim kimi həkim müayinəsindən sonra hərbiyə 
yararsız statusu almışdı. Həkimləri aldatmaq istəsə 
www.kitabxana.net                      Amid Əlioğlu 2016 
 
 
də, həm gözünün zəifliyi, həm də ayağının altının düz 
olması, onun əsgərliyə getməsinə, məndən fərqli 
olaraq, ümumiyyətlə, mane oldu.  
 
- Yaxşıdı, yaxşıdı! – Çox guman ki, qeyri-
səmimi olduğumu hiss etmişdi. 
- Nəsə yaxşıya oxşamır axı, deyəsən! – Xəttin o 
başından güldüyünü eşitdim. 
- Yox əşi, yaxşıdı. Hər şey qaydasındadı. Bircə 
Səfərov tərxis olunsa, lap yaxşı olacaq. 
- O kimdi ki? 
- Tağımın çavuşudur. Çavuş Səfərov...Bezdirib 
milləti. 
- Adı yoxdu? – deyib yenidən gülümsəyən 
Elşənin hərbidə hamının yalnız soyadla 
çağırılmasından məlumatı yox idi.  
- Adı var e, sadəcə, burda hamı bir-birinə 
soyadla müraciət edir deyə, adlar yaddan çıxır... Adı, 
yanılmıramsa, Telman olmalıdır. Hə, Telman, Telman 
Səfərov... 
- Telman? – Elşən təəccüblə soruşdu. 
- Hə, nədi ki? 
- Bu Telman bizim kəndçi Telman olmasın?.  
www.kitabxana.net                      Amid Əlioğlu 2016 
 
 
- Bizim kəndçi olsa, mən tanımaram? – tələsik 
soruşdum ondan. 
- Əgər o Telmandırsa, tanımaya bilərsən, qardaş. 
Səndən hardasa beş-altı yaş kiçikdir. Uşaq vaxtından 
Rusiyaya gedib-gəlirdi. Kəndin aşağısında – 
dayımgilin qonşuluğundadır evləri. Çox nadir halda - 
ildə iki-üç dəfə gəlirlər kəndə. - Bir qədər fasilə verib 
soruşdu: – arıq, qarayanız, alçaq boyludu? 
- Hə, elədi... Balacaboy, arıq... 
- Onda yüz faiz elə odur. Rusiyadan hərbi 
xidmətə görə gəldi. Gələn kimi də, gedib. 
Dayımgildən eşitmişdim. Özü də sərhəd bölgəsinə 
göndərildiyi deyilirdi. 
- Nə bilim, ola bilər, – dilim bu sözləri desə də, 
fikrim tamam qarmaqarışıq olmuşdu. Axı Səfərov 
mənim haradan gəldiyimi bilirdi. Hətta bir dəfə 
kəndimizin necə olduğu ilə maraqlanmışdı. Elə idisə, 
mənə niyə bu qədər əziyyət verirdi?! İlk ağlıma gələn 
ona kəndçi olduğumuzu xatırlatmaq oldu... Amma... 
- Dedin bezdirib sizi? – Elşən qəribə tonla 
soruşdu. 
- Bezdirib deyəndə ki, yəni nə istəyir eləyir də. 
Burda onun bir dediyini iki eliyən yoxdu. Komandir 
www.kitabxana.net                      Amid Əlioğlu 2016 
 
 
də ona heç nə demir. İstədiyi vaxt yatır, istədiyi vaxt 
durur. Hətta istədiyi vaxt rayon mərkəzinə enib 
“bazlıq” da eliyir, deyilənə görə. 
- Maraqlıdır, həqiqətən, – dedi Elşən. 
Təəccübünü telefondan hiss edə bilirdim. 
- Nə maraqlıdır? – soruşdum. 
- Qorxağın biri kimi tanıyıram mən onu. 
Rusiyada dəfələrlə döyüldüyünü eşitmişəm. Həm də 
deyilənə görə, anası da.... nə isə... nə bilim, yəqin 
səhv eşitmişəm. Elə onunla münasibətin olmasa 
yaxşıdır. 
- Başa düşmədim. Niyə ki? 
- Nə bilim, Azər. Kənddə eşitdiyimizə görə 
Telman atası ilə Rusiyaya işləməyə gedəndən anası 
Bakıda boş dayanmayıb. Hətta belə zarafat da 
edirdilər ki, guya onun anasını bizim kəndin 
kişilərindən başqa hamı...o məsələ. Telefon söhbəti 
deyil, görüşəndə danışarıq. 
- Bəlkə Telmanın bu haqda xəbəri yoxdur? – 
Özüm də bilmədən nifrət etdiyim bir insanı müdafiə 
edirdim. 
- Əzizim, maraqlısı elə odur ki, Telman bunu 
gözəl bilir. Atası da bildiyi üçün uzun illərdir 
www.kitabxana.net                      Amid Əlioğlu 2016 
 
 
Azərbaycana gəlmir. Amma Telman ildə bir dəfə də 
olsa, gəlib anası ilə bir müddət qalır. Və hər kəs 
əmindir ki, o, bütün məsələləri bilir.  
           Mən susurdum. Beynimdə onlarla fikir bir-
birinə qarışmışdı. Elşən isə elə hey davam edirdi. 
- Hətta maddi imkanları ola-ola Telmanın niyə 
şəhərlərdə olan hərbi hissələrə yox, sərhəd bölgəsinə 
göndərilməsi məsələsi müzakirə olundu bir müddət. 
Nə isə ee... – Anidən sual verib söhbəti dəyişdi: - Nə 
vaxt gəlirsən məzuniyyətə?  
- Gərək ən azı altı ay xidmət edəm ki, 
məzuniyyət verilsin, – bildirdim, amma fikrim hələ də 
qarışıq idi. 
- Hə, inşallah, gəl, danışarıq ətraflı. Üzrlü hesab 
elə qardaş, mən müəyyən səbəblərə görə gəlib səninlə 
görüşə bilmirəm, - deyərək üzrxahlıq etdi, sonda 
mehribanlıqla sağollaşdı. 
O danışıqdan sonra iki ay ərzində hər dəfə 
Səfərovun yerini yığan zaman onun haqqında əsl 
həqiqəti bilə-bilə bunu etmək məni çox sıxırdı. Bu 
barədə kimsəyə bir kəlmə də deməyəcəyim barədə 
özümə verdiyim sözü bacardıqca tutmağa çalışırdım.   
www.kitabxana.net                      Amid Əlioğlu 2016 
 
 
Və budur, tağımdan hərbi xidmətini başa 
vuraraq tərxis olunan üç əsgərin əvəzinə andiçməsini 
yerinə yetirmiş eyni sayda yeni əsgər gətirildi. Tərxis 
olunanların içində çox təəssüf ki, çavuş Səfərov yox 
idi. Onun müddətinin bitməsinə daha üç ay qalmışdı.  
Amma istənilən halda hadisələr təkrarlanırdı. Bura 
gələndə nə baş verdiyini bilməsələr də, başlarını 
starşınanın əmrilə aşağı əyməklərindən tutmuş, 
“başınızı qaldırın” deməyənə qədər o vəziyyətdə 
qalmaqlarına, eləcə də blendaj, səngər, post, 
qurğularla tanış olmaqdan tutmuş, tağımın köhnə 
əsgərlərindən o yolda baş verənləri eşitdiklərinə görə 
heyrətlənmələrinə qədər hər şey təkrarlandı.  Bəli, hər 
şey təkrarlanırdı...                 
Üç ay heç kimlə münasibət qurmamağım məni 
münasibət məsələsindən, ümumiyyətlə, 
uzaqlaşdırmışdı. Dolayısı ilə xidmətimi yoldaşsız 
başa vuracağımı yəqinləşdirmişdim. Tərxis olunandan 
sonra digərləri kimi, təəssüf ki, mənim əsgər 
yoldaşlarım olmayacaqdı.     
Bir müddətdən sonra yeni gələn əsgərlərin 
içərisində İslamı fərqləndirməyə başlamışdım. Sanki 
onda qeyri-adi nəsə var idi. Hər gecə yuxuma girən 
www.kitabxana.net                      Amid Əlioğlu 2016 
 
 
Mətləb də ona aid işarələr verirdi. Odur ki, 
hisslərimin məni aldatmamasına güvənib bir gün ona 
yaxınlaşdım. Xırda gözləri ilə ucu-bucağı 
görünməyən adsız yüksəkliklərə baxırdı. Onunla 
danışdıqca, həyat hekayəmizi bir-birinə bənzədirdim. 
Anasının xəstə olmasını dolumsunaraq deməsi 
dizlərimi bükmüşdü. Taleyin əsl dostları 
qarşılaşdırdığına olan inamım məni İslamla 
yaxınlaşmağıma kifayət qədər yetərli idi. Odur ki, 
onu buradakı təhlükələrdən qorumağa özlüyümdə söz 
verdim. Mənim başıma gələnlərin onun başına 
gəlməsinə razı ola bilməzdim.  
Amma çox təəssüf ki, xoş hadisələrdən fərqli 
olaraq bəd hadisələr həqiqətən də təkrarlanırdı. 
İslamla həmsöhbət olduğumu çox güman ki, 
müşahidə edən çavuş Səfərov səhər yeməyində ona 
yaxınlaşaraq üç ay əvvəl mənə dediyi sözü eyni həvəs 
və eyni tonla təkrarladı: 
- Bəşirov, yerimi sən yığarsan! – Bu əmri 
eşidəndə İslamın durumu mənim vəziyyətimin təkrarı 
idi. Aliminium çay bardağını yerə qoyub çətinliklə 
udqunduğunu gördüm. Sezdirmədən ətrafdakılara 
baxmağa çalışır, çarəsiz olduğu açıq-aşkar hiss 
www.kitabxana.net                      Amid Əlioğlu 2016 
 
 
edilirdi. Baş verənlər onunla gələn digər iki əsgər 
yoldaşından və təbii ki, məndən başqa heç kimin 
vecinə deyildi.  
Yeməyini bitirənlər tək-tək yeməkxananı tərk 
edirdi, nəhayət, hamı çölə çıxdı. Yeməkxanada bir 
mən, bir də gözlərini iki əliylə bərk-bərk tutduğu 
aliminium bardağdan çəkməyən İslam qalmışdı. 
Ayağa durub qapıya tərəf çevriləndə məni görüb 
əvvəl diksinsə də, sonra dərindən nəfəs alıb yanıma 
yaxınlaşdı. Belə bir hadisəylə ilk dəfə rastlaşdığından 
özünü çarəsiz sayır, nə deyəcəyini, nə edəcəyini 
bilmirdi. İndi o, sadəcə susurdu. Eynən vaxtilə mən 
susduğum kimi.  
Yaşadıqlarımı ona yaşatmamaq üçün əhvalını 
yüksəltməyə başladım. 
- Nə oldu e, kefin pozuldu? Yaxşı olacaq, 
ürəyini sıxma! – söyləyib gülümsədim, yanına keçib 
əlimi çiyninə aşırdım. Bir yerdə yeməkxanadan çıxıb 
blindaja daxil olduq. Çavuş Səfərovun yatdığı qalın 
döşəkli, taxta çarpayısına yaxınlaşanda İslamla axşam 
yarımçıq qaldığımız söhbəti davam etdirdim. 
www.kitabxana.net                      Amid Əlioğlu 2016 
 
 
- Hə, İslam, demədin axı yeni il günü parkda 
qabağınızı kəsən başqa məktəbin şagirdlərilə söhbətin 
ardı necə oldu.  
- Demədim ki, onu? – O, asta və həvəssiz 
şəkildə dilləndi. 
- Yox, demədin. Yaxşı yadımdadır ki, demədin. 
Daha doğrusu, mənim posta çıxmaq növbəm gəldiyi 
üçün getdim deyə, söhbətimiz yarımçıq qalmışdı. 
- Hə, hə... Düz deyirsən, qaravul rəisi posta 
çıxanları səslədi deyə, sən getməli oldun... Hə, heç nə 
də...–deyə gülümsəyən İslamı bir az əvvəl baş verən 
hadisənin pis aurasından çıxara bilmişdim. – Uzaqdan 
səs-küy sala-sala gəlib dayandı düz mənim 
qabağımda. Düzdür, biz onlardan çox idik, amma 
qətiyyən dalaşmaq niyyətimiz yox idi. Onlardan biri 
əvvəlcə alnını alnıma dirəyib, sonra kənara çəkilərək 
qışqırmağa başladı: “Mənim keyfim zordu! Keyfimi 
heç kim poza bilməz. Rayonda mənim bir yerimi 
yeyən oğlan var?.. Rayonun istənilən oğlanının 
ağzına...” - sözünü tamamlamağa imkan tapmayan 
oğlana içimizdən kimsə necə kəllə vurdusa, zərbənin 
gücü onu yaxınlıqdakı oturacağın altına qədər apardı.  
www.kitabxana.net                      Amid Əlioğlu 2016 
 
 
- Nə danışırsan?. Doğrudan o qədər güclü zərbə 
idi? – Mən həqiqətən təəccüblənmişdim. 
- Hə, vallah. Yalan olmasın, iki-üç metr kənara 
yıxıldı. Hamımız donub qalmışdıq. Oğlan ayağa 
qalxandan sonra al-qan içində olan üzünü tutub  
“Məni kim vurdu? Məni kim vurdu?” – deməsi hələ 
də qulağımdadı! – bunu söyləyəndə İslam artıq 
əməlli-başlı gülürdü.  
- Kim vurmuşdu ki, onu elə? – Vuranın kim 
olduğunu tanımasam da, özümdən qeyri-asılı 
soruşdum.  
- Hava alatoranlıq olduğundan əvvəl biz də 
bilmədik ki, kim vurub. Lakin sonra Tural adlı sinif 
yoldaşımın alnında qan ləkəsi olduğunu görəndə 
“zərbənin müəllifi”nin kim olduğunu dəqiqləşdirdik.  
- Sonra nə oldu? Kütləvi dava baş verdi? 
- Adətən elə olanda hər iki qrup bir-birinə 
qarışaraq dava düşür, düz deyirsən. Lakin bu dəfə 
belə olmadı. Görünür, onun dostları da bu zərbənin 
təsirindən heyrətə gəlmişdilər.  
- Hə, ola bilər, – söylədim və gülüşdük. Söhbət 
əsnasında Səfərovun yerini yığmışdım deyə, İslamın 
www.kitabxana.net                      Amid Əlioğlu 2016 
 
 
qoluna girərək onu blindajdan çıxarmaq istədim lakin 
o: 
- Sən neylədin? Oranı mən yığmalı idim axı, – 
etiraz etdi. 
- İslam, üç aydır ki, bu yeri mən yığışdırıram. 
Belə deyək, öyrəşmişəm. Səfərov yəqin ki, bayaq 
səhv saldı bizi. Sən yenə də heç kimə bu barədə 
danışma! Qoy elə bilsinlər ki, sən yığışdırmısan.  
- Axı... 
- Sənə dedim belə məsləhətdir! - mənimlə 
razılaşmaq istəməyən İslamla bir qədər sərt danışaraq 
razı saldım.  
Həmin günü yola verə bilmişdim. Bu qayda ilə 
İslamı mənəvi əzab çəkəcəyi əmrlərdən uzaq tutmaq 
fikrində idim. Məncə, alınacaqdı. Bunu yalnız ikimiz 
bilirdiksə, problem olmamalı idi.  
Üç ay ərzində kifayət qədər təcrübə topladığıma 
görə postlara sərbəst şəkildə çıxa bilirdim. Havalar 
getdikcə hiss olunacaq dərəcədə sərinləyirdi. Gecə 
vaxtları növbədə olmaq, xüsusən yuxunun ən şirin 
vaxtı hesab edilən saat dörddən altıya qədər olan 
müddəti ayıq-sayıq keçirmək çox çətin və yorucu idi. 
Düşmən tərəfinin atəşkəsi tez-tez pozması bu 
www.kitabxana.net                      Amid Əlioğlu 2016 
 
 
həyəcanı bir az da artırırdı. Səngərdən çöldə görünən 
istənilən obyekti snayperlə nişangaha alırdılar. Bir 
dəfə çavuş Səfərov onlarla guya məzələnmək üçün 
ağac budağından “T” şəkilli alət düzəldib ona mənim 
kitelimi geyindirərək səngərdən yuxarı qaldırdı. 
Bununla həm məni qorxutmaq, həm də düşməni 
çaşdırmaq istəyirdi. Əvvəlcə bir-iki dəqiqə onu sabit 
tutaraq, cibindən bir əli ilə siqaret çıxarıb 
yanındakından yandırmasını istədi. Dərindən qullab 
alıb, tüstünü üzü yuxarı ədəbazlıqla üfürəndən sonra 
siqareti yenidən damağına qoydu. Ağzında siqaret 
olduğunda güclə başa düşüləcək şəkildə dilləndi: 
- Görürsən? Onlar sənin kitelindən də qorxurlar! 
– deyə, gülə-gülə əlindəkini sağa-sola yellətməyə 
başladı. Yenə də düşmən tərəfdən bir cavab yox idi. – 
Hamı mənim kimi deyil e, – bildirəndə özünü 
qorxusuz göstərməyə çalışırdı. Mənim isə gözüm iki 
ay ərzində tozdan-palçıqdan qoruduğum kitelimdə 
idi. Səfərov əlini saxlayıb siqaretindən bir qullab da 
almaq üçün sağ əlini ağzına tərəf aparanda sabit 
saxladığı T şəkilli alətin qollarının birləşdiyi yerdə 
qırmızı xırda işığın işarması ilə küt tappıltı səsinin 
gəlməsi bir oldu. Sol əli ilə boş tutduğundan snayper 
www.kitabxana.net                      Amid Əlioğlu 2016 
 
 
gülləsinin zərbəsi budağın yuxarısını Səfərovun 
başına elə zərblə çırpdı ki, yıxılmamaq üçün özünü 
güclə saxladı. Onun rənginin ağardığını görmək üçün 
iki göz lazım idi. Dik yerisə də, səngərdən 
görünməyəcəyini bildiyi halda, başını aşağı əyərək, 
yeyin addımlarla blindaja getməyinə baxmaq mənə 
xüsusi həzz vermişdi.  
Postda xidmət aparan əsgərlərə hər dörd saatdan 
sonra iki saat yatmağa icazə verilirdi. Yuxu rejimi o 
qədər pozulurdu ki, çox vaxt günün necə keçdiyini 
bilmirdin. Eni beş, uzunluğu on beş santimetr olan 
kəsikdən eyni nöqtəyə iki saat ərzində ayıq-sayıq 
baxmaq dəhşətli bir şey idi. Hərdən ani də olsa, 
həmin mənzərəli yuxuda olurdun. Göz o görüntüyə o 
qədər öyrəşirdi ki, yatmağından xəbərin belə 
olmurdu. Belə bir şəraitdə ayıq qalmaq üçün müxtəlif 
metodlardan istifadə olunurdu. Bir-birinə yaxın olan 
beş-altı post hər beş dəqiqədən bir, özündən sonrakı 
postun nömrəsini ucadan səsləndirməklə oradakı 
gözətçini çağırırdı. Həmin postu qoruyan əsgər isə 
yatmadığını sübut etmək üçün növbəti postdakı 
yoldaşını səsləyirdi. Beləcə, bu qaydayla - sonuncu 
postdan yenidən əvvəlki posta ötürülməklə - 
www.kitabxana.net                      Amid Əlioğlu 2016 
 
 
çağırışlar davam edirdi. Hərdən olurdu ki, üçüncü 
postdakı dördüncünü səsləməsinə baxmayaraq, 
oradan səs gəlmirdi. Bu o demək idi ki, dördüncüdəki 
əsgər  yatıb. Belə olan halda bütün postların hamısı 
yarızarafat-yarıgerçək qışqıraraq onu oyadırdılar.      
Səhər düzülüşündə gözüm artıq dost kimi 
öyrəşdiyim İslamı axtarsa da, onu tapa bilmədim. 
Əvvəlcə ayaq yolunda olduğunu düşündüm, lakin 
ordan başqa əsgərin çıxaraq sıraya gəlməsi ilə 
dalağım sancdı. Ağlıma min cür qorxulu şey gəlirdi. 
Səfərovun təbəssümlə gənc əsgərlərə üzünü tutub: 
- O ağıllı Bəşirov hanı? – deməsi məni lap 
həyəcanlandırdı. Özümdən asılı olmayaraq sıradan 
çıxıb blindaja yüyürdüm. Zavallı İslam dəmir 
çarpayısının yanında qıvrılıb zarıyırdı. Əllərini 
qarnına sıxıb ağladığını görəndə, əsəbimdən hiddətə 
gəldim. Onu yerdən qaldırmaq istəyəndə isə daha çox 
zarımağı bağrımı yandırıb közə döndərdi. Ürəyim 
sanki başımda döyünürdü. Ona qayıdacağımı deyib 
çölə çıxdım. Səfərov həm İslama, həm də mənə görə 
tağıma idman adı ilə zülm edirdi. Bizim sıraya 
qayıdacağımız təqdirdə zülm bitəcəkdi. Bu, onun 
köhnə metodu idi. Yerindən gec qalxana, sıraya gec 
www.kitabxana.net                      Amid Əlioğlu 2016 
 
 
gələnə görə bütün heyətə eyni hərəkətləri 
təkrarladırdı. 
Komandirin və starşınanın sıraya yaxın - siqaret 
çəkmək üçün nəzərdə tutulan yerdə olmasına 
baxmayaraq Səfərovun üstünə yüyürdüm: 
- Sən çox alçaq adamsan, cındır! – Qışqırıb 
Səfərova yaxınlaşanda, təəccüblə üzünü mənə çevirdi. 
Hər kəs donub qalmışdı. Yaxasından tutub o murdar 
sifətinə başımla vurmaq istəyirdim. Lakin o, mən ona 
çatmamış qeyri-ixtiyari arxa-arxaya addımladığı üçün 
istəyimi həyata keçirə bilmədim. Başına təpik vurmaq 
üçün sağ ayağımı bacardığımdan da yuxarı qaldırmaq 
istəyəndə sol ayağımın torpaqda sürüşməsi 
yıxılmağıma səbəb oldu. Cəld ayağa durub yenidən 
üstünə getmək istədim, lakin əsgərlər tərəfindən 
qarşım kəsildi. Mən isə onu dayanmadan söyürdüm. 
Bu zaman komandirin sərt səsini eşitdim. Soyadımı 
elə qəddarcasına səsləndirdi ki, affekt vəziyyətindən 
çıxa bildim.  
- Yanımaaa! – Deyə çığıranda sifəti hirsindən 
quruluşunu bir az da dəyişmişdi. İkimiz də 
komandirin yanına getdik. 
www.kitabxana.net                      Amid Əlioğlu 2016 
 
 
- Nə məsələdir? Bu nə özbaşınalıqdır? – 
soruşdu. Səfərov, şəxsiyyətsizliyinə uyğun olaraq, 
birinin üstünə beşini qoyub dilləndi: 
- Komandir, vallah, xəbərim yoxdur. Durduğum 
yerdə məni söyməyə başladı. Özü də dəhşət pis 
söyüşlərlə. Sıra düzülüşünə gəlməməyi azmış kimi, 
üstəlik söyüş də söyür. Əynimdəki formaya hörmət 
etdiyimdən ona bir kəlmə də cavab qaytarmadım. 
Yoxsa onu elə burda sürüyərdim, – deyəndə 
komandir onun sözünü kəsdi. 
- Yaxşı, gözlə görək!.. Sürüyərdim, yox bir... 
Boş-boş danışma, – deyən komandir, əslində, onun 
necə qorxaq olduğunu bildiyinə işarə edirdi. – Sən 
dillən görüm. Bu nə meymunluqdur eliyirsən? – 
söyləyib üzünü mənə çevirdi.  
Mən bir kəlmə belə söyləmədən dolmuş 
gözlərimlə kənara baxırdım. 
- Üzümə bax, əsgərrr! – komandir qışdırdı.  
starşına məsələni, sanki təxmin edərək, araya girdi. 
- Komandir, mən məşğul olaram. Narahat olma! 
- Məşğul olmalı bir şey yoxdur, starşına! – 
Papağını başına qoydu və dikələrək uca səslə: - 
www.kitabxana.net                      Amid Əlioğlu 2016 
 
 
Vəzifə başında olan səlahiyyətli şəxsi təhqir etdiyinə 
görə üç sutka həbs! – əmrini verdi. 
- Oldu, üç sutka həbs!” – deyərək əmri 
təkrarladım... 
 
Tağımdakı günlərimdən pis keçməyən üç 
gündən sonra hərbi hissəyə qayıtdım. İlk olaraq 
gözlərim təbii ki, İslamı axtardı. Onu yeni verilən 
cəzanın icrası üçün ayrılmış ərazidə tapa bildim. 
Cəzası isə ayaqyolu üçün yeni çuxur qazmaq idi. İki 
metr dərinliyində olan ayaqyolu çuxuru altı aydan bir 
dolurdu. Yenisinin qazılması üçün isə ya özünü yaxşı 
aparmayan, ya da gənc əsgərlər ayrılırdı. Çuxur 
qazılandan sonra üstünə dəmir kabina qoyularaq 
istismara verilirdi.  
Bir metrə yaxın dərinlikdə yeri qazıb içində 
oturan İslam tamamilə üzülmüş halda idi. Məni görsə 
də, heç sevinmədi.  
- İslam, necəsən, neynirsən? – soruşdum.  
“Neynirsən?” sualının yersiz olduğunu sonra 
düşündüm. 
- Özümə qəbir qazıram!... 
www.kitabxana.net                      Amid Əlioğlu 2016 
 
 
Bir müddət ikimiz də susduq. Sonra tez özümə 
gəlib onu ürəkləndirməyə başladım.  
- Xoşbəxt adamsan ki, öz qəbrini özün qazırsan. 
Nə bilirsən e, başqası necə qazacaq? – dedim, əslində 
isə zarafata salıb durumu yumşaltmaq idi məqsədim. 
Mən güldüm, amma onun simasında bir dəyişiklik 
yox idi. 
- Anamın qəbrini başqaları qazdı, qardaş – belin 
ağzını torpağa vura-vura dedi. 
- Nə danışırsan sən? Başa düşmürəm! 
- Sən gedən günün axşamı starşına mənə anamın 
vəziyyətinin ağır olduğunu xəbər verdi və biz rayona 
getməli olduq. Evə çatanda həyətdə yas çadırı 
qurulmuşdu artıq. Hətta anamı da dəfn etmişdilər, 
hava qaralana qalmasın deyə... – hönkürtü ilə 
ağlamağa başladı.  
- Səbirli ol, İslam. Allah rəhmət eləsin, səbirli 
ol! – deyərək sakitləşdirməyə çalışdım. Yavaş-yavaş 
yağış da yağmağa başlayırdı. Ona gedib dincəlməyi, 
sonra gəlməyi təklif etdim, lakin qəbul etmədi. Heç 
kimi görmək istəmirdi. Odur ki, bir az da yanında 
oturub başını qarışdırmaq məqsədilə söhbət etməyi 
qərara aldım. 
www.kitabxana.net                      Amid Əlioğlu 2016 
 
 
- Səni keçən dəfə döyənlər barədə kiməsə nəsə 
dedinmi? - soruşdum. 
- Yox, starşına nə qədər soruşsa da, boynuma 
almadım. – asta səslə dilləndi. 
- Bəs bildinmi səni kim vurub? 
- Dəqiq bilmədim. Bilmədim deyəndə ki, biri 
yüz faiz Səfərov idi. Əllərimi də, gözümü də 
bağlamışdılar. Yuxu gördüyüm yerdə özümü 
cəhənnəmin ortasında tapdım. Təpiklə hər tərəfimdən 
vururdular. – Bunları ondan eşitdikcə, həmin o 
dəhşətli günü anbaan yenidən yaşayırdım. - Əvvəl 
ağrıdan heç nə eşitməsəm də, sonra onun səsini 
eşitdim. 
- Belə ağıllısan ki, yerimi başqasına yığdırırsan? 
– deyib təpikləyirdi məni. Onda bildim ki, Səfərovdu. 
Səfərovun bunu necə bilməsi mənə maraqlı 
gəldi. Axı bunu yalnız ikimiz bilirdik. Mən bu barədə 
heç kimə heç nə deməmişdim. Maraq məni sıxdığı 
üçün soruşdum: 
- Bəs Səfərov bunu necə bildi axı? Sən kiməsə 
bu barədə demişdin ki? 
www.kitabxana.net                      Amid Əlioğlu 2016 
 
 
Əvvəlcə dayandı, sonra gözünü belin torpağa 
batan hissəsindən çəkməyərək, başını yavaşca aşağı-
yuxarı yellətdi. 
- Sən posta gedəndən sonra mənimlə bu tağıma 
gələn Heydərov mənə yaxınlaşaraq maraqla soruşdu: 
- Neylədin Bəşirov, yığdın Səfərovun yerini?  
           Mən də ona arxayın olub sənin mənə etdiyin 
hörmət barədə danışdım: 
- Yox e, Heydərov, Azər imkan vermədi. Sağ 
olsun, özü yığdı... Sonrası da bildiyin kimi.  
- Aydındır, İslam, aydındır. Mən sənə dedim axı 
heç kimə demə! – Səmimiyyətlə tənbeh etmək 
istədim onu. 
- Mən bilməzdim ki, o gedib bunu çatdırar. Biz 
bir ay bir yerdə olmuşduq. Andiçməyə qədər bir 
gəzib, bir dolanmışdıq. İkimizin də, bir yerə düşməyi 
sevindirmişdi məni, – İslam təəssüfləndi. 
- Heç kimə sirr verəcək qədər inanma, İslam. 
İnamın adı qırmızı kitaba düşüb, qardaşım. Bu 
dünyada “nəsli kəsilməkdə” olanlar arasındadır. 
Nəinki heç kimə, hətta heç kimdə inam qalmayıb. 
Burda tanış olduğun heç kimlə məxfi məlumat 
paylaşma. Hərbidə minimum informasiya, minimum 
www.kitabxana.net                      Amid Əlioğlu 2016 
 
 
problem deməkdir. Bunu kimliyindən asılı 
olmayaraq, hər kəsə şamil et! 
Son fikrimdən sonra əlini saxlayıb, gözlərini 
gözümə dikdi. Nə düşündüyünü təxmin etdiyimdən: 
- Bəli, hətta mənə də, – bildirdim.  
Daha çox döyülməməsi üçün “estafeti” 
məcburən İslama ötürməli oldum. Lakin Səfərovun 
ondan istəyi bununla kifayətlənmirdi. O, hər vəclə 
İslamı bərkə-boşa salaraq, dostumun əsəblərini tarıma 
çəkirdi. Axşamlar yanına çağırıb şeir deməyə məcbur 
etdirməyindən tutmuş, silahını təmizlətdirməyə qədər 
müxtəlif işlər tapşırırdı. Hər dəfə İslamı mən 
sakitləşdirirdim. O, dəfələrlə gah silahla Səfərovu, 
gah da özünü öldürməyi planlaşdırdığını dilə gətirirdi. 
Amma onu hər iki fikirdən çətinliklə də olsa, 
daşındıra bilirdim. Nə onu, nə də özünü öldürməyin 
bir çarə olduğunu izah edir, səbirli olmağı tapşırırdım. 
Başqa bir çözüm fikirləşmək lazım gəldiyini deməklə, 
bir müddət başının qarışmasını istəyirdim. Çünki 
Səfərovun tərxis olumasına sayılı günlər qalmışdı.  
Xidmətimin yarısı tamam olanda xətrimi oğlu 
qədər istəyən starşınanın təşəbbüsüylə qərargahdan 
beşgünlük məzuniyyətə buraxılmağımla bağlı əmr 
www.kitabxana.net                      Amid Əlioğlu 2016 
 
 
gəldi. Dekabrın ilk soyuq günləri idi. Evə getmək, 
nənəmi bağrıma basmaq, tanışlarla görüşmək, doğma 
kəndimi görmək üçün səbrimi basa bilmirdim. Hərbi 
xidmətə gələnə qədər fərqində olmasam da, kərpic 
formasında çovdar unundan bişirilən çörəklər məni 
nənəmin təndirdə yapdığı çörəklərə möhtac 
qoymuşdu. Tanışlarla görüşəndən sonrakı ilk işim o 
çörəkləri əlimə alıb iliklərimə çatana qədər 
qoxulamaq olacaqdı. Xəstə olsa da, əmin idim ki, 
xoşladığım yeməkləri bişirəcəkdi nənəm. Ən çox da 
parça-bozbaşdan ötrü sino gedirdim. İndikilərdən 
nisbətən böyük, qırmızı naxışlı, çini kasa ilə bir 
oturuma azı iki qab yeyəcəyimi düşünürdüm... 
Hərbi hissədən kəndimizə qədər necə gəldiyimi 
xatırlamıram. Tək xatırladığım yolboyu beşgünlük 
məzuniyyətim boyunca edəcəklərimin siyahısını 
tutmağım idi.  
Günlərim planlaşdırdığım kimi keçirdi. Bir 
hadisədən savayı. Evdə - nənəmin yanında keçirdiyim 
beşinci gecəni yata bilmədim. Halbuki xidmətdə on 
dəqiqədən artıq yata bilmək üçün “yat” əmrinin tez, 
“qalx” əmrinin isə gec verilməsini arzulayardım. 
Yerimin içində sağa-sola fırlanaraq yuxuya 
www.kitabxana.net                      Amid Əlioğlu 2016 
 
 
getməyimin mümkünsüz olduğunun fərqindəydim. 
Səhər tezdən hərbi hissəyə yollanacağımı 
düşündükcə, dilxor olurdum. Kapitan Tapdıqovun 
zəhirmar dolu sifətini, çavuş Səfərovun kinayəli 
şəkildə qımışmasını yenidən görəcəyim üçün səhərin 
açılmasını istəmirdim. Eyni zamanda dostum İslamı 
da bu neçə gündə görmədiyim üçün darıxırdım. Ən 
çox da Səfərovun onu incitməsini xəyal edəndə 
ürəyim yaman sıxılırdı.  
Çavuş Səfərov bizim kənddən imiş. Lakin bunu 
hamıdan, hətta məndən də gizlədirdi. Bu fakt isə 
aşkar şəkildə anasının əməlindən xəbərdar olduğunun 
sübutu idi. Elşən haqlı imiş. Səfərov anasının nə işlə 
məşğul olduğunu bilməsəydi, yerini-yurdunu 
hamıdan gizlətməzdi.  
Birdən-birə onların evlərini görmək keçdi 
ürəyimdən. Onsuz da yata bilmirdim. Kəndin 
aşağısına – onların evinə qədər gedib-gəlmək məni 
yoracaqdı deyə, rahat yata biləcəkdim. Nənəmin 
qonşuya toxutdurduğu jiletin üstündən dəri 
gödəkçəmi geyinib çölə çıxdım. Üç gün əvvəl yağan 
yağışın rütübəti çəkilsə də, hava soyuq idi. Aydın 
www.kitabxana.net                      Amid Əlioğlu 2016 
 
 
səmada bərq vuran bədirlənmiş ay yola işıq saçırdı. 
Zənnimcə, bu, sabahkı şaxtanın əlamətiydi.  
Nənəmin yanında xoşbəxt olmağım idi buranı 
mənə sevdirən, yoxsa başqa səbəbdəndir, bilmirəm, 
amma, həqiqətən, kəndimizi ölkənin ən dilbər 
guşələrindən biri sayırdım. Yay-qış buraya başqa 
rayonlardan gəlib ziyarət edirdilər. Kəndin qərb 
tərəfindəki qayalıqlarda rəngli süxurlar üzə çıxdığına 
görə burada şəkil çəkdirmək ənənəyə çevrilmişdi. 
Lakin son vaxtlar paytaxtdakı inkişaf bəzi kəndliləri 
evlərindən köçüb oralarda yaşamağa sövq etmişdi 
deyə, bir sıra evlər boş qalmışdı. Şimal tərəfi təbii 
meşə ilə əhatə olunsa da, kənd camaatı özü də 
yaşıllığa maraq göstərirdi. Hamının həyətində 
ağacların olması kənardan meşənin davam etdiyi 
görüntüsünü verirdi. Şəhərdən fərqli olaraq, burada 
evlər bir-birindən kənarda yerləşir.  
Elşənin dayısıgilin evini tanıdığımdan 
Səfərovgilin evini təqribi tapacaqdım. Odur ki, 
onların evindən sağdakı həyətə tərəf yaxınlaşdım. Bu, 
Səfərovgilin evi idi. Anası paytaxtda yaşadığından, 
həyət-baca baxımsız idi. Bir qədər kənardan çətinliklə 
görünən şüşəbəndli evin isə ciddi təmirə ehtiyacı 
www.kitabxana.net                      Amid Əlioğlu 2016 
 
 
vardı. Görünür, atası utandığından, ümumiyyətlə, 
kəndə gəlmir, anasına da buralara xərc qoymaq sərf 
eləmirdi... 
Gəldiyim yolda bir-iki narahat yer olduğuna 
görə geriyə Səfərovgilin evini dövrə vurmaqla 
qayıtmağı qərara aldım. Getdikcə ayaqlarımın 
yorulması üzüyuxarı çıxdığımdan xəbər verirdi. 
Zülmət qaranlıq olmasa da, yavaş-yavaş üşənirdim. 
Yorulsam da, dayanmamağı qərara almağıma 
baxmarayaraq, dizlərim bunun mümkünsüz olduğunu 
diqtə edirdi. Kifayət qədər uzun məsafə qət etmişdim. 
Dayandım. Səfərovgilin evi arxada qalmışdı.  
Dərindən içimə çəkib sonra sinəmdən boşaltdığım 
havanın şaxtada pərakəndə rəqsinin yox olması ilə 
gözümə ağ rəngli “Niva” sataşdı. Bu, kapitan 
Tapdıqovun əsgərlərə gündə iki dəfə yuduzdurduğu 
“Niva” idi. Bu maşını başqa “Niva”larla səhv sala 
bilməzdim. O bizim kənddə idi. Maraqlıdır, görəsən 
nə üçün? Bəlkə o da bizim kənddən idi? Yox, bu ola 
bilməzdi. Elə olsaydı, tanıyardım. Bəs gecə vaxtı 
burada neyləyirdi? Çox guman ki, bizim kənddə 
qohumları var... 
www.kitabxana.net                      Amid Əlioğlu 2016 
 
 
Suallar və onlara elə özümün fərqli cavablarım. 
İçimdə təlatüm baş qaldırmışdı. Xarakterimə xas 
olmasa da, məsələ kapitan Tapdıqovla bağlı idi deyə, 
maraq mənə güc gəldi. Yarıdan yuxarısı dəmir 
barmaqlıqlara bənzər qapının üstündən baxmaqla bir 
şey öyrənə bilməyəcəkdim. Hündür olmayan barı ilə 
sədd çəkilən həyəti dövrə vurub evin arxa tərəfindən 
ehmalca içəri tullandım. Uzaqdan it, çaqqal, canavar 
ulartısı, yaxından isə bayquşların səsi həyacandan, az 
qala, ürəyimin ağzımdan çıxmasına səbəb olurdu. 
 Ərazinin yalnız iki yerində – həyət və ev 
qapısının üstündə işıq yanırdı. Evi ehmalca dövrə 
vurdum.  Otaqların birinin pəncərəsindən xəfif işartı 
dəydi gözümə. İşartı gah güclənir, gah da zəifləyirdi. 
Yaxınlaşıb bir qədər sakit dayandıqdan sonra götür-
qoy etməyə başladım. Pəncərədən baxmalıydımmı? 
Mənə lazım idimi? Niyə ora qədər getmişdim? Nə idi 
məni ora aparan? Elə bu sorğu-sualların içində 
qulağıma qadın iniltisi gəldi. Artıq beynimdə heç bir 
sual yox idi. Mən oradan baxmalı idim. Ehmalca 
ayaqlarımı yerdən bir qədər yuxarıdakı çıxıntıya 
qoyub, əllərimlə pəncərənin yaşmağından tutaraq 
qalxdım.  
www.kitabxana.net                      Amid Əlioğlu 2016 
 
 
Ağ məsaməli pərdədən otağı görmək mümkün 
idi. Gördüklərim məni heyrətə gətirmişdi. Neft 
lampasının otağa yayılan kölgəli işığında kapitan 
Tapdıqovun sifətini ayırd edə bilmişdim. Bir qadınla 
sevişirdi. Bəli, hər ikisi lüt-üryan vəziyyətdə, 
hisslərinin əsirinə çevrilmişdilər. Qadın səsini 
çıxarmamağa çalışsa da, görünür aldığı həzz onu 
bütün qadağalara qarşı çıxarırdı və o, ağrı çəksə də, 
bundan zövq alırdı. Kapitanın üstündə oturub-
durduqca ağ-appaq bədəninə daha da ehtiraslı görkəm 
verən ətli döşləri də cuşa gələrək xüsusi intim səs 
salırdı. Tapdıqov isə aldığı həzzdən başını gah sağa, 
gah da sola çevirirdi. Əlləri ilə döşlərini sıxması 
qadın üçün çox güman ki, həzzin zirvəsi idi. Başını 
sona qədər arxaya əyəndə sarılı-qaralı saçları 
Kapitanın dizlərinə dəyirdi. Əməlimin doğru və ya 
yalnış olduğunun fərqinə varmadan, gözümü onlardan 
ayıra bilmirdim. Ani hərəkətlə qadınla mövqe 
dəyişdirən kapitan Tapdıqov dodaqlarını işə salmışdı. 
Qadının dodaqlarını bütövlüklə ağzına saldığını 
görəndə onun boğulacağını düşündüm. Amma, 
deyəsən, bu hərəkəti qadına daha da həzz verirdi. Dəli 
kimi sevişirdilər.  
www.kitabxana.net                      Amid Əlioğlu 2016 
 
 
Komandir onun döşlərini yalayanda qarnımın 
aşağısının - paçamın islanmasını hiss etdiyim an sağ 
əlimlə cinsiyyət orqanımı sıxdığımı gördüm. Mən 
onların sevişməsinə baxa-baxa boşalmışdım. Bu belə 
olmamalı idi axı. Bizə hərbi hissədə bu tip 
düşüncələrin əsirinə çevrilməməyimiz üçün iynə 
vurulurdu. Görünür nənəmin təmiz kənd 
məhsullardan hazırlanmış yeməkləri hormonlarımı 
yaman oyatmışdı. 
Başımı qaldırıb yenidən onlara baxanda 
komandirin başı qadının ayaqlarının arasında idi. Bu 
isə məni daha da təəccübləndirdi. O “hərəkət”in 
kişiyə yaraşmayan əməl olduğunu eşidə-eşidə 
böyümüşdük. Lakin bu əclafdan nə desən gözləmək 
olardı. 
Vücudum təbii məqsədinə çatdığı üçün səhnənin 
davamı daha mənə maraqlı gəlmirdi. Eyni ehtiyatlı 
hərəkətlərlə yerə endim. Şalvarımın yuxarı ön 
hissəsinin yaş olduğunu hiss etmək məni ayağa qalxıb 
yerimək cəhdindən daşındırırdı. Pəncərənin altında 
bir qədər oturub yenə də sorğu-suala qərq oldum. 
Kapitan Tapdıqov niyə bizim kənddə idi? Könül 
əyləndirmək üçün bu qədər məsafəni qət etməyə onu 
www.kitabxana.net                      Amid Əlioğlu 2016 
 
 
nə vadar edirdi? Bu qadın kim idi? Lakin bu dəfə 
suallara özüm də cavab tapa bilmirdim. O sualları 
düşünə-düşünə oturaq şəkildə nə qədər vaxt keçdiyini 
xatırlamıram. Artıq getmək lazım idi. Gəldiyim 
yerdən qayıtmaq üçün ev qapısının önündən keçməli 
idim. Əyilə-əyilə qapının yanına çatanda eşitdiyim 
ayaq səsləri məni yerdən bir metr hündürlükdə olan 
taxta pilləkənin altında gizlənməyə məcbur etdi. Qapı 
açıldı. Başımın üstündəki qapının kandarının cırıltısı 
məni qorxudurdu. Orada gizləndiyimi görsəydilər, 
vəziyyətim düşünüldüyündən də pis olardı. Ağlıma 
min cür pis fikir gəlirdi. Adətən elə olur. Nə qədər 
özünü zorlasan da, yaxşı fikir gəlmir. Lakin pis fikir 
bir anın içində bütün beynini zəbt edir, istəməsən 
belə.  
Onların danışıqlarını eşidə bilirdim. 
-  Doymadın deyəsən, – ətrafa sakit və süni 
gülüş səpən qadını, Tapdıqov görünür qapının 
ağzında da öpürdü: - Yaxşı, dayan, görən olar. 
- Kim görər ki? – qadını öpə-öpə danışdığından 
sözləri qırıq-qırıq deyən komandir soruşdu. – 
Demədin ki, qonşu köçüb Bakıya? Başqa kim görə 
bilər? – deyə-deyə öpməyə davam edirdi.  
www.kitabxana.net                      Amid Əlioğlu 2016 
 
 
- Nə olsun, yenə də ehtiyatlı olmalıyıq da, – 
sözləri ilə xəbərdarlıq edən qadın anidən nəsə 
xatırlayırmışcasına dilləndi: – Bura bax e, Telman 
necədir, neyləyir? 
- Guya bilmirsən ki, necədir?. Telefon əlindən 
düşmür ki. Danışmırsız? 
- Danışırıq, danışırıq. Pulu var görəsən? Bəlkə 
pul verəsən ona. Baxma, az qalıb “uvolit” 
olunmağına, xərci çoxalar. Ona görə deyirəm... 
Aman Allah, bu qadın Səfərovun anası idi!.. Bu 
ev Səfərovgilin evi imiş!.. Demək kapitan Tapdıqov 
Səfərovun anasını... 
- Narahat olma, pulu var onun. Əsgərlərdən 
istədiyi vaxt pul alır. Kef edir özü üçün, –  son olaraq 
bunları eşitdim. Sonra nələr danışdıqlarını 
xatırlamıram. Pilləkənin altında eləcə donub 
qalmışdım. Heç nə eşitmirdim. Komandir nə vaxt 
gedib, xəbərim olmayıb. Bir qədər sonra oranı tərk 
edib evimizə çatanda dan yeri aram-aram sökülürdü.  
 
Günorta vaxtı xidmət yerinə çatmışdım. Kapitan 
Tapdıqovun avtomobilini görəndə ağlımdan 
www.kitabxana.net                      Amid Əlioğlu 2016 
 
 
çıxmayan dünənki hadisə bir daha canlandı gözümün 
önündə.  
Həmin günün xidmət qrafikində yer almadığıma 
görə, sonrakı günə qədər asudə vaxtım var idi. Lakin 
bu vaxtı istədiyin kimi keçirə bilməzdin. Yağış 
yağdığından buna ehtiyac da yox idi. Yaxşı olardı ki, 
komandirin gözünə görünməyəsən. Yoxsa nəsə 
məşğuliyyət tapacaqdı.  
Aramsız yağan yağış səngərin içində hərəkəti 
demək olar ki, məhdudlaşdırmışdı. Çəkmələrin suya-
palçığa batmaması üçün müəyyən məsafələrlə atılmış 
çay daşlarının üzəri ilə hərəkət edilirdi. Nənəmin 
mənim üçün tədarük etdiyi qidalardan əsgər 
yoldaşlarım üçün bölüşdürüb İslamın payını ayrıca 
saxladım. Bəşirov həmin gün üçüncü postun keşikçisi 
idi. Hərbi nizamnaməyə əsasən, postda əlavə 
məşğuliyyət qadağan sayılsa da, düşündüm ki, onun 
qoğal ilə kompot içməyi üçün ayıracağı vaxtda 
fəlakət baş verməz. 
Yağışda islanmamaq üçün nəzərdə tututan 
sellofan örtüyü geyinib İslamın yanına getdim. Yağış 
şiddətini bir qədər azaltmışdı. Səma getdikcə qara 
buludlardan arınır, görüntü yaxşılaşırdı. Posta çatanda 
www.kitabxana.net                      Amid Əlioğlu 2016 
 
 
İslamı silahını kiçik kəsikdən düşmənə tuşlamış, lakin 
yerində yarımaddımlayan vəziyyətdə gördüm. Səbəbi 
düşündüyüm kimi idi. Qış girəndən onsuz da normal 
işləməyən böyrəkləri bir az da incidirdi onu. 
Ayaqlarının saatlarla suda olması böyrəklər üçün real 
təhlükə idi. Onun yerinə növbə çəkib təbii ehtiyacını 
ödəmək üçün göndərdim. Daha çox əziyyət 
çəkməməyim üçün qaçaraq gedib-gələn İslam həmin 
an mənə dəfələrlə təşəkkür etmişdi.  
Cibimdə gətirdiyim qoğalı və balaca şüşədəki 
kompotu ona verdim. Yeyib içənə qədər keşik 
çəkməyi davam etdirdim. Tələsik yeyib bitirdikdən 
sonra həm boş şüşəni, həm də qoğalın büküldüyü 
kağızı əzib xidmət bitəndən sonra zibil qabına atmaq 
üçün kənara qoyaraq silahını məndən aldı. Gözlərini 
kəsikdən ayırmadan söhbətə başladı: 
- Məzuniyyət necə keçdi? 
- Pis keçmədi, – dedim. Məzuniyyəti o qədər də 
tərifləyib onu darıxdırmaq istəmirdim.  
- Nənən necədir? – soruşdu. 
- Çox sağ ol, yaxşıdır. Salam dedilər sənə. 
Səndən danışmışam onlara, – deyib gülümsədim. O 
da gülümsədi. 
www.kitabxana.net                      Amid Əlioğlu 2016 
 
 
- Göndərən də, gətirən də sağ olsun, – deyəndə 
üzünü mənə tutdu, sonra gözlərini yenidən düşmən 
postuna zillədi. 
- Dəyməz, Bəşirov. Özün necəsən? Xidmət necə 
gedir? – zarafatlaşmaq istədim onunla. 
- Xidmət? – kinayəli gülüşlə dedi bu sözü: – 
Vətənə xidməti soruşursan, yoxsa Səfərova? 
- Təbii ki, vətə... 
- Əla gedir, əla. Bütün varlığımla 
qulluğundayam, –  sözümü kəsərək dedi. Rişxəndi 
açıq-aşkar hiss olunurdu: – Çox qalmayıb onsuz da. 
Hər şey yaxşı olacaq. 
Onun sözləri məni qorxutdu. Yaxşı olacaq 
deyəndə, nəyi nəzərdə tuturdu görəsən? Yəqin  
Səfərovun gedişindən sonra hər şeyin düzələcəyini 
nəzərdə tuturdu. Odur ki, onun sözünə qüvvət olaraq 
fikrini dəstəklədiyimi bildirmək üçün: 
- Əlbəttə, yaxşı olacaq. Pis günün ömrü az olur, 
Bəşirov, eşitməmisən? Ən sonuncu an yaşansa da, 
yaxşı saniyə pis illəri  unutdurur.  
- Elə olar yəqin... – Bir qədər gözlədikdən sonra 
dilləndi: – Lakin mənim yaxşı günümü sən 
görməyəcəksən... 
www.kitabxana.net                      Amid Əlioğlu 2016 
 
 
Nə demək istədiyini soruşmaq istəyirdim ki, 
səngərlə kiminsə yaxınlaşdığını hiss elədim. İslamla 
tələsik sağollaşıb postdan çıxanda Səfərovla üzbəüz 
idik. Bir müddət bir-birimizə sükut içində baxanda 
axşamkı hadisələr bir daha lent kimi gözümün 
qabağından keçdi. Gözümün içinə diqqətlə baxan 
çavuş da sanki o lenti izləyirdi. Birinci dəfə idi ki, 
onu məni görəndə özünü itirən halda görürdüm. Sanki 
məzuniyyətdə onun kim olduğunu örəndiyimi hiss 
etmişdi. Artıq ondan heç bir halda çəkinmirdim. İndi 
onun məndən çəkindiyini hiss edirdim. Ən azından 
saatdar təyin edilmədiyim halda, səngərin içində 
olduğuma görə cəza almalı idim. Lakin bu fikir 
Səfərovun ağlına nədənsə gəlmirdi. Qarşısında 
dayandığım üçün Bəşirovun olduğu posta boylanaraq 
baxan Səfərov şübhəli nəzərlərlə: 
- Burda nə baş verir? Xidmət vaxtı nə ilə 
məşğulsan, Bəşirov? – səsini sərtləşdirərək sağ 
tərəfimdən keçib İslama yaxınlaşdı. İslam isə bir 
kəlmə belə işlətmədən diqqətini düşmən postuna 
yönəltmişdi: – Səninlə deyiləm mən? – Səsini bir az 
da qaldıran çavuşun gözünə kompot şüsəsi ilə qoğalın 
büküldüyü kağız sataşdı: – Bu nədi burda, zibilxanadı 
www.kitabxana.net                      Amid Əlioğlu 2016 
 
 
bura sənin üçün, Bəşirov? Sən bilmirsən ki, postu 
təmiz saxlamaq lazımdır? 
İslamın əsəbiləşdiyini hiss eliyirdim. Odur ki, 
araya girdim. Çavuşun qolundan tutub özümə sarı 
çevirdim. 
- Səfərov.... – gözlərimdəki hikkəni görən çavuş 
çaşıb qalmışdı: – Xidmətinin bitməyinə az qalıb. 
Çıxanda götürüb zibil qabına atacaq. Faciəvi nəsə var 
burada? 
           Qolunu kənara çəkib əlimdən çıxan çavuş: 
- Mənə dəxli yoxdur. Bura postdur. Təmiz 
olmalıdır. Buna görə mənə söz gəlməlidir? Bəlkə 
yoxlama gəldi? Onda kim cavab verəcək? – Az qala 
şivən salan arvadlar kimi özünə əl  qataraq danışırdı. 
- Zərər yoxdur. Mən indi götürüb aparıb zibil 
qabına ataram, – bildirdim. 
- Sən niyə atırsan? Postda yemək olmaz. Yeyib, 
cəzasını da çəkəcək. Özü yığışdırsın. – üzünü 
Bəşirova çevirərək davam etdi: – Yığışdıra 
bilmirsənsə, ananı çağır yığışdırsın...  
Səfərov, az müddət keçməsinə baxmayaraq, 
İslamın anasının öldüyünü unudacaq qədər şərəfsiz 
bir insan idi. Anidən arxaya çevrilən İslamın gözləri 
www.kitabxana.net                      Amid Əlioğlu 2016 
 
 
bərəlmişdi. Ağlımdan, günlərdir fikrindən keçirdiyini 
edəcəyini keçirdim. Elə də oldu. O, cəld silahını 
Səfərova tuşlamağı ilə qoruyucunu açmağı bir oldu. 
Özümü onun qabağına atanda əlini saxladı. Fikrindən 
döndərmək üçün söhbət etməyə vaxt yox idi. Özü də 
gözləmədən sinəsindən itələyib silahı əlindən aldım. 
Donub qalan Səfərov onun silahsız olduğunu görüb, 
üstünə atılmaq istəyəndə, boğazından tutub sıxdım. 
Onu orada boğub öldürə bilərdim. Amma yenə də 
nənəmin sözləri qulağımda eşidildi. İtələyib su ilə 
dolu səngərin içinə atdım. İslama isə tərpənməməyini 
tapşırdım. Onsuz da tərpənməyəcəkdi. Postun içində 
oturub ağlayırdı.              
Palçıqlı suyun içindən güclə ayağa qalxan 
Səfərov qaçmaq istəyirdi. Belə olan halda onu 
vuracağımla hədələyərək dayandırdım. Onunla 
üzbəüz idik. Həyəcandan bərəlmiş gözləri ilə gah 
silahın ucuna, gah da tətikdə olan barmağıma baxırdı. 
Silahı islanmaması üçün səngərdən yuxarı atdım. 
İslamın adına idi deyə bu, onun üçün problem ola 
bilərdi. Var qüvvəmlə sifətinə vurduğum yumruq öz 
əlimi də incitmişdi. Yenidən yıxılan Səfərov dəhşət 
www.kitabxana.net                      Amid Əlioğlu 2016 
 
 
içində idi. Yaxasından tutub qaldırdım. Düz gözünün 
içinə baxa-baxa hər şeyi üzünə deyəcəkdim: 
- Səfərov... - Qışqırırdım: – Sən həqiqətən də 
çox əclaf adamsan, Səfərov... Sən cındır adamsan, 
Səfərov! – Qışqırdığım üçün gözüm od, ağzım isə 
tüpürcək püskürürdü: – Sən qəhbəsən, 
Səfərov...Nəinki qəhbəsən, həm də qəhbənin ... – 
“balasısan” deyəcəkdim ki, atəş səsinin eşidilməsi ilə 
səngərin içinə düşən bir şeyin ağırlığı suyun ləpəsini 
ayağımıza qədər gətirdi. Qaçaraq posta gəldim. 
Burada İslamın hərbi papağı, kompot şüsəsi və bir də 
qoğalın büküldüyü əzilmiş kağızdan savayı heç nə 
yox idi. Səngər qan gölünü xatırladırdı. Postun 
kənarındakı islanmış torpaqdakı izlər onun səngərdən 
çıxdığına işarə idi...O, düşmən gülləsi ilə intihar 
etmişdi. Lakin yenə də ortalıqda İslamdan əsər-əlamət 
yox idi. Digər dostlarımın intiharından sonra təbii 
olaraq onları axtarmaq üçün özümü dağa-daşa vursam 
da, bu dəfə vəziyyətlə o saat barışmalı oldum. 
Bilirdim ki, faydasızdır. Əmin idim ki, buna gərək 
yoxdur. Düşündüm ki, İslamı heç Allah da geri 
qaytara bilməz...  
www.kitabxana.net                      Amid Əlioğlu 2016 
 
 
           Səngərin içində ləpələnən suya səssizcə nə 
qədər baxdığımı xatırlamıram. 
 
 
 
 
 
 
 
 
 
 
 
 
 
 
 
 
www.kitabxana.net                      Amid Əlioğlu 2016 
 
 
 
BEŞİNCİ HİSSƏ 
DÜNYA BİR PALATA, BİZ İSƏ... 
 
 
Acı, böyümənin bir parçasıdır. Və unutmayın, bir şey 
canınızı yandırdığında içinizdəki başqa bir şey 
basdırılmışdır.  
Məşhur hind mütəfəkkiri Oşo (Çandra Mohan Racniş) 
 
Özümə gələndə tavanda yanan işığa 
fokuslanmaqda əziyyət çəkdim bir müddət. Gözlərimi 
əsir alan duman qatı yavaş-yavaş çəkiləndən sonra ilk 
eşitdiyim səs ürək aparatından müvafiq intervalla 
gələn impulsun siqnalları oldu. Hərəkət etməyə 
taqətim yox idi. Gözlərimi sadəcə sağa və sola 
hərəkət etdirə bilirdim. Nə baş verdiyini xatırlamağa 
çalışsam da, bir şey alınmadı. Niyə orada idim? Mənə 
nə olmuşdu? Heç bir yerimdə ağrı hiss etməməyimə 
baxmayaraq, nəyə görə xəstəxana palatasında, özü də 
tək-tənha uzanmışdım? Tavanda florasan işıqdan, 
önümdəki divarda isə saatdan başqa heç nə 
www.kitabxana.net                      Amid Əlioğlu 2016 
 
 
görmürdüm. Bir saata yaxın keçən müddət ərzində 
yadıma heç nə sala bilmədiyim üçün əsəbiləşirdim 
artıq. Elə bu dəm, bir səs məni diksindirdi:  
- Hər vaxtın xeyir olsun! 
Üzümü qeyri-iradi olaraq səs gələn tərəfə 
çevirdim. Eynən mənim kimi hər tərəfindən sistem 
şlanqları asılan, nurani bənizli bir qoca idi səslənən. 
Diksindirdiyi üçün ani olaraq acıqlı olsam da, üzünü 
daha da qırışdıran səmimi təbəssümü yumşalmağımla 
nəticələndi.  
- Salam...- söhbət etməyə heç həvəsim yox idi. 
- Özünü necə hiss edirsən? – soruşdu. 
Üzümü yenidən tavana sarı çevirərək dilucu cavab 
verdim: 
- Pis.... 
- Başa düşürəm, bala, – qoca dərindən nəfəs 
alaraq dedi. 
Özümü səhhətimə görə deyil, beynimdə tüğyan edən 
fırtınaya görə pis hiss etdiyimi nəzərdə tutaraq 
bildirdim: 
- Heç yerim ağrımır, əslində... - “Heç nə 
xatırlamıram!” - deyəcəkdim ki, qoca sözümü kəsdi: 
www.kitabxana.net                      Amid Əlioğlu 2016 
 
 
- Bilirəm, bala. Heç nəyi yadına sala bilmirsən. 
Bəlkə də, bura necə düşdüyünü də unutmusan. 
          Təlaş içində üzümü ona sarı çevirdim. O isə 
davam edirdi: 
- İki günə yaxındır ki, burdasan. Yanına 
həkimlərdən başqa heç kim gəlməyib. Bu müddət 
ərzində ancaq sayıqlamısan. Dostlarından danışıb 
ağlayırdın. 
- Dostlarımdan? – həyəcanla soruşdum. Qocanın 
hər sözü yaddaşımı bərpa edirdi sanki.  
- Hə, bala. Əvvəlcə Cavidan adı çəkdin. 
Dediklərindən belə başa düşdüm ki, binəva özünü 
maşının altına ataraq intihar edib. 
- Düzdür, dayı, – artıq hər şeyi xatırlamağa 
başlayırdım: – ən yaxın uşaqlıq dostum olub. Çox 
ağıllı uşaq idi. Yazıq dözmədi insanların 
hərəkətlərinə. 
- Heyif... – kişi  yenə də dərindən nəfəs alaraq 
dedi. 
Bir qədər sakitlikdən sonra davam etdi: 
-  Sonra Əhməddən danışdın. Sonra... Səhv 
eləmirəmsə, Mətləb və sonda da İslam adlı şəxslərdən 
www.kitabxana.net                      Amid Əlioğlu 2016 
 
 
danışıb yerində sağa-sola çırpındığın üçün həkimlər 
sakitləşdirici iynə vurmağa məcbur oldular.  
- Bəs sonra? – astaca soruşdum.  
    Məni izləyən sirli hadisələr sürətlə yenidən 
canlandı deyə, yaman duyğulandım. Gözümü 
qırpanda süzülən yaş qulağımı isladırdı. 
- Sonra heç nə olmadı. Səkkiz saatdan çoxdur ki, 
sakit vəziyyətdə yatmısan. Ara-sıra gəlirlər, yoxlayıb 
gedirlər. Niyə soruşdun? Məgər bu acılardan başqası 
da var? – təəccüblə soruşdu. 
- Var dayı, var, –ah çəkərək dedim: –  Onlardan 
başqa da üç əsl dostum olub. Təəssüf ki, onlar da 
intihar edib bu dünyadan getdilər.  
- Vay, vay, vay!.. – Qoca heyfisləndi,  nədənsə 
bu dəqiqələrdə onun səmimi olduğuna çox inandım. 
Hardasa iki-üç saat çəkən sükutdan sonra ağlımdan 
qocanın da nə üçün burada olduğunu soruşmaq keçdi. 
Üzümü ona tərəf çevirəndə o, artıq mənə baxırdı.  
- Siz niyə burdasız, dayı? Təbii ki, sirr deyilsə. 
- Sirdir... –  Bu cavabı gözləmirdim. Ani olaraq 
təlaşa düşdüyümü hiss edib düzəliş verdi. 
- Oğul, sənin üçün yox, özüm üçün sirdir. Neçə 
yaşındayam, bilmirəm. Niyə burdayam, bilmirəm. 
www.kitabxana.net                      Amid Əlioğlu 2016 
 
 
Kimim-kimsəm varmı, bilmirəm. Ümumiyyətlə, heç 
nə xatırlamıram. Ancaq adımın Tahir olduğunu 
bilirəm, – söyləyən qocanın gülüşü xəfif öskürəyə 
qarışdı. Əslində heç gülməli də deyildi. Həyəcanım 
qorxuya çevrilirdi artıq. Bu nə deməkdir?! 
- Gəl, dost olaq, – birbaşa dedi. -  Bu yaşa qədər 
heç bir yaxın dostum olmayıb. Bəlkə də olub. 
Xatırlamıram. Taleyimiz eynidir deyəsən. Oxşar 
taleyi yaşayanların dostluğu möhkəm olur.  
- Tahir dayı, məncə, bu yaxşı fikir deyil, – 
özümdən asılı olmayaraq bildirdim. 
- Yaxşı fikir deyil? 
- Bəli, məncə,deyil. İndiyə kimi dostluq etdiyim 
yeddi nəfərin aqibətini bilirsiz axı. Zənnimcə, bütün 
problem məndədir. Mənə belə gəlir ki, qaragüruh 
ruhların əsarətindəyəm. Kimlə dostluq edirəmsə, 
həmin adama nəsə olur. Odur ki, ömrümü dostsuz 
başa vurmaq istəyirəm. Əgər buna ömür demək 
mümkünsə... 
- Allah səni güldürsün, – qoca ürəkdən güldü. – 
Oğul, sənlik nə var axı burda? Əsl dostsan ki, onlara 
bu qədər dəyər vermisən. Sən əsl dostsan ki, onları 
itirməklə barışa bilmirsən. Onların özünə qəsd 
www.kitabxana.net                      Amid Əlioğlu 2016 
 
 
etmələrinin səbəbkarı sən deyilsən, əmin ol. Onlar 
kimi hər gün neçə nəfər canına qəsd edir. Bəs 
onlardan xəbərin varmı? Yox. Sən sadəcə yeddisini 
görmüsən. Bu bəlkə də səkkiz ola bilərdi. Bəlkə 
doqquz, on, on bir və sairə. Bəlkə mən də 
yaşamazdım indiyə qədər. Görünür, məni də sənin 
kimi bundan daşındıran hansısa qüvvə var... 
Qocaya diqqətlə qulaq asmamaq mümkün 
deyildi. Çox maraqlı danışırdı.  
- Ünsiyyətlə, münasibətlə, dostluqla işıqlanır 
həyat yolumuz. Bunlardan məhrum olduqca, qaranlıq 
çökür həyatımıza. Qaranlıq artdıqca da, qorxular 
lərzəyə gətirir ürəyi. Və bir gün ürək ona birləşən 
damarları qopartmaqla özünə qəsd edir. Bu yaşa 
gəlmişəmsə, demək ki, mənim də həyatımda insanlar 
olub, hansısa dostlar olub.  
- Haqlısız, Tahir dayı. 
- Odur ki, ümidini itirmə, oğul! Xoşbəxtliyin nə 
olduğunu dərk etsək, xoşbəxt ola bilərik. 
  Bu fikir mənə tanış idi. 
- Mənim üçün xoşbəxtlik yaxın, əziz dostlarımın 
yanımda olması idi,– boğuq səslə dilləndim. 
www.kitabxana.net                      Amid Əlioğlu 2016 
 
 
- Əla! Sən çox adamın dərk edə bilmədiyini 
anlamısan. Bu, əslində, sevinməli haldır, – qoca 
gülümsəyərək söylədi. - Demək yenidən təzə dostun 
ortaya çıxsa, xoşbəxt olmaq üçün şansın yaranacaq. 
Həyat gözəldir, yaşamaq isə ondan da gözəl. Bu 
gözəlliyi öz əllərinlə çirkləndirmə! 
Çox maraqlı idi, tanımadığım bu qoca da digər 
dostlarım kimi məni həyatla barışdırmağa çalışırdı. 
Eynən Cavidan, Əhməd, Mətləb və digərləri kimi. 
Söhbəti məni cəlb edirdi. Tamamilə əlaqəmi kəsmək 
istədiyim dünya ilə aramı düzəldirdi. 
- Bax, sən gələnə kimi nə qədər fikirləşsəm də, 
keçmişim haqqında heç nəyi xatırlaya bilmirdim. 
Amma səninlə danışdıqca yavaş-yavaş yenilənir 
yaddaşım. Əminəm ki, səndə də belə oldu. 
- Düzdür, dayı. Artıq çox şeyi xatırlayıram. 
- Danışmaq istəyirsənsə, danış. Səni dinləyə 
bilərəm, – Məni rahat görə bilmək üçün başını 
çevirərək söylədi. 
-  Baş ağrısı olacaq, Tahir dayı. 
- Nə danışırsan, oğul. Axırıncı dəfə kimlə söhbət 
etdiyim yadıma gəlmir. Mənim üçün də maraqlıdır. 
www.kitabxana.net                      Amid Əlioğlu 2016 
 
 
-  Yaşarı xatırlayıram. İslamı itirəndən sonra 
dostlaşdığım şəxsi deyirəm... – söhbətə başladım – 
Yeni ailə qurmuşdu. Uzun müddət sevdiyi bir qızla 
valideynlərinin razılığı ilə evlənmişdi. Çox xoşbəxt 
idilər. Bir ildən sonra dünyaya əkiz övladları gələndə 
bu xoşbəxtlik daha da çiçəklənmişdi. Nəvələr baba və 
nənənin qucağından yerə düşməzdi. Yaşar da həmişə 
ata-ana hörməti saxlayırdı. Heç vaxt valideynlərinin 
yanında öz uşaqlarını qucağına almazdı, oxşamazdı, 
öpməzdi, oynatmazdı. 
- Əhsən! 
- Lakin bir müddətdən sonra bu xoşbəxtliyin 
parıltısı azalmağa başladı. Yaşarın anası oğlunu o 
qədər çox istəyirdi ki, getdikcə bu istək qısqanclığa 
çevrildi. Həmişə çox şeyi güzəştə getdiyi oğlundan 
həddindən artıq diqqət gözləməyə başladı. Bu barədə 
Yaşarla çox söhbətimiz olub. Deyirdi ki, istəyirəm 
hər şey yaxşı olsun, amma alınmır. Hər amili 
diqqətdə saxladığına baxmayaraq, anası ondan tez-tez 
inciyir, günlərlə ünsiyyətdən qaçırdı. Bu da təbii ki, 
həmişəki xoş əhval-ruhiyyənin yavaş-yavaş itməsi ilə 
nəticələnirdi. Bəzən bir müddətdən sonra təsadüfən 
açılan söhbət əsnasında məlum olurdu ki, kiçik 
www.kitabxana.net                      Amid Əlioğlu 2016 
 
 
anlaşılmazlıq yaranıb. Anasının üzündə təbəssüm 
görmədikcə, Yaşar da qəm dəryasında boğulurdu. Hər 
görüşümüzdə bikef olduğunu sezirdim. Ən xırda 
məsələyə görə hansısa söhbətin böyüdülməsi onların 
evində artıq adət halını alırdı. Son vaxtlar ailə 
qurduğu üçün peşmançılıq çəkir, boşanmaq haqqında 
düşünürdü. Belə olan halda valideynləri ilə yenidən 
xoş günlərə qovuşacağını düşünürdü. Çünki onları 
çox sevirdi. Lakin əkiz balalarına görə fikrindən 
daşınmalı olurdu.  
- İki arada, bir dərədə qalmaq buna deyirlər ha,–
qoca dilləndi. 
- Elədir, dayı. Valideynlərinə o qədər bağlı idi 
ki, onların kefi kök olanda Yaşarın da çöhrəsi gül 
açırdı. Bunun əksi isə onun həyatdan küsməsi ilə 
nəticələnirdi. Çox aciz idi baş verənlər qarşısında. 
Anası onun nə düşündüyünü yox, necə göründüyünə 
baxırdı. 
- Problemlər də elə buradan yaranır, oğul. 
Kimsə görərək yaşayır, kimsə eşidərək, kimsə də hiss 
edərək. Bax budur insanları yaxınlaşdıran və eyni 
zamanda uzaqlaşdıran. Həyatda daim xoşbəxt olanlar 
bunun hər üçünü tətbiq etməyi bacaranlardır. 
www.kitabxana.net                      Amid Əlioğlu 2016 
 
 
-  Yaşar dözümsüzlüyünü büruzə verirdi artıq. 
Hər dəfə onunla söhbətdən sonra uğrunda yaşamalı 
gərək olan dəyərləri xatırladırdım. Əhvalını 
qaldırmağa çalışırdım. Bir tərəfdə şeytan, bir tərəfdə 
mən, ortada isə Yaşar. Lakin bir axşamüstü şeytan 
məndən güclü çıxdı. Çayxanadan xoş-əhval ruhiyyə 
ilə çıxıb evə yollananda, bizim tərəfə getdiyi üçün 
məni də öz maşını ilə apardı. Evimizin yanında 
saxlayanda telefonuna zəng gəldi. Ekranda “Anam” 
yazılmışdı. “Allah xeyir eləsin. Yenə nə olub 
görəsən?” – deyib bir müddət telefona baxdı. Şəxsi 
söhbət olacağını təxmin edib maşındanbayıra çıxdım. 
Çevrilib ona baxanda telefona cavab vermişdi artıq. 
Darvazamızın önündən yavaş-yavaş uzaqlaşandan 
sonra qəfildən maşının əyləc işıqları yandı. Öndən 
gələn avtomobillərin işıqları sayəsində Yaşarın 
silüetini görə bilirdim. Hərəkətsiz duruşundan 
anlamaq olurdu ki, o sadəcə qulaq asır. Hava soyuq 
olsa da, özümdən asılı olmadan, məndən haradasa 
otuz-otuz beş metr uzaqdakı prosesi izləyirdim. Bir 
müddətdən sonra, əlini qulağından aşağı endirəndə, 
görünür, danışıq bitmişdi. Lakin o hələ də maşınını 
hərəkətə gətirmirdi. Daha beş-altı dəqiqə dayanandan 
www.kitabxana.net                      Amid Əlioğlu 2016 
 
 
sonra əyləcin işıqları söndü və maşın ildırım sürətilə 
yerindən götürüldü. Təkərlərin sürətlə dövrə vurması 
toz-duman qaldırmaqla yanaşı, avtomobilin yerlə 
təmasını azaltdığı üçün düzxətli hərəkətini 
əngəlləyirdi. Əsas yola çıxandan sonra daha da sürət 
götürən Yaşarın maşını, körpünün üstündəki 
maneələri qırmaqla, çaya düşəndə yerimdə donub 
qaldım. Bir andaca baş verdi hər şey. Az müddətdə 
hər iki istiqamət üzrə hərəkətdə olan avtomobillərin 
tıxacı yarandı. Cəld çayın kənarına yetirdim özümü. 
Azsulu çay olduğundan arxası üstündə çevrilən 
maşının təkərləri görünürdü. O dəqiqə  özümü buz 
kimi suya atdım. Sanki termal bulağa baş 
vurmuşdum. Hərarətim bütün çayı qızdırmışdı. 
Arxamca iki-üç nəfərin çığırmasından başqa, olanlar 
heç kimin vecinə deyildi. Maşına qədər üzən anda 
körpüdə gördüklərim hələ də düşünəndə məni hiddətə 
gətirir. İnsanların əlindəki mobil telefonlar mənə 
tuşlanmışdı. 
- Texnikanın inkişafı insanlığın süqutuyla 
nəticələndi, oğul.  Bütün duyğularımızı, insani 
hisslərimizi əlimizdən aldı, – qoca təəssüflə dilləndi.  
www.kitabxana.net                      Amid Əlioğlu 2016 
 
 
- Bu qədər də, olmaz axı, ay Tahir dayı... – 
dedim və qoca başının hərəkəti ilə dediklərimi 
təsdiqlədi. Mən isə davam etdim: 
- Çətinliklə də olsa, maşının batdığı yerə çatdım. 
Baş vurdum suyun altına. Ömrümdə bircə dəfə də 
olsa, suyun altında gözümü açmamışdım. Ancaq 
həmin an, özümdən asılı olmayaraq, gözlərimi tam 
açdım. Axşamın zülmətinə baxmayaraq, suyun 
altında maşının içini aydın şəkildə görürdüm. 
Zərbənin təsirindən öndəki yan şüşələr qırılmışdı. 
Salonda bir-birinə qarışan kağızlar, qəzet və başqa 
əşyalar rəqs edirdi sanki... – danışa-danışa həmin 
anları yenidən yaşadığım üçün dayandım.  
- Bəs Yaşar? – kişi təəccüblə soruşdu. 
- Yaşar yox idi, Tahir dayı...Yaşar sadəcə qeybə 
çəkilmişdi. Maşının içini axtardım, əlimlə hər yerə 
toxundum. Uzun müddət nəfəssiz qaldığımdan 
gözlərimə qaranlıq çökürdü. Gözlərimi açanda isə 
çayın sahilində sinəmdən ürək masajı olunduğumu 
gördüm. Suya atılanda arxamca qışqıran həmin iki 
nəfər xilas etmişdi məni. Özümə gələn kimi ilk 
növbədə Yaşarı soruşdum: ətrafıma toplaşanların 
özlərini qəribə aparmaları məni təəccübləndirmədi. 
www.kitabxana.net                      Amid Əlioğlu 2016 
 
 
Boylandım çayın avtomobil düşən hissəsinə. Fəqət 
avtomobildən də əsər yox idi. Birtəhər ayaq üstə 
qalxdım və getdim. Nə mən kimsədən bir şey 
soruşdum, nə də kimsə məndən.  
- Aydındır, oğul. Qatillər həmişə özlərini ilk 
dəfə cinayətdən bixəbər göstərirlər. 
- Anlamadım, dayı – qoca nəyə görə o məsəli 
çəkmişdi, hələ də başa düşmürəm... 
- Elə belə dedim. Fikir vermə! 
 
Nə vaxt yuxuya getdiyimi xatırlamıram. 
Ayılanda qocanın nəzərləri mənə yönəlmişdi. O, ya 
həmişə məndən tez oyanırdı, ya da ki ümumiyyətlə 
yatmırdı. 
- Necəsən? – soruşdu. 
- Yəqin ki, yaxşıyam, – dedim və anidən məni 
bir məsələ maraqlandırdığı üçün soruşdum: – Tahir 
dayı, özümə gələndən bu yana burada həkim 
görməmişəm. Nə məsələdir?  
- Oğul, narahat olma. Hamımızda olduğu kimi, 
sənin də bədəninə birləşdirilən naqillər vasitəsilə 
bütün məlumatlar onların kompyüterinə ötürülür. 
Hansısa fövqəladə hal baş verəndə, sistem vasitəsilə 
www.kitabxana.net                      Amid Əlioğlu 2016 
 
 
bütün xəstələr yatızdırılır və həkimlər palataya daxil 
olaraq lazımi müdaxiləni edirlər. Onları əslində heç 
kim tanımamalıdır. 
Qocanın dedikləri mənə ikibaşlı göründü:  
- Tanımamalıdır, yoxsa tanımır? – deyə 
soruşdum. 
- Tanımır! – Bir qədər ara verəndən sonra çox 
asta səslə əlavə etdi: - məndən savayı... 
            Heç nə anlamadığım üçün, sadəcə, qocanın 
üzünə baxırdım. 
- Yeni gətiriləndə səninlə bağlı söhbətləri yalnız 
həkimlərdən eşidə bilərdim. Sayıqladığın vaxt, halın 
pisləşən kimi onların gələcəyini bilirdim. Odur ki, 
xəstələri yatızdırmaq üçün dərman ötürülən şlanqı 
çıxardığımdan onlar gələndə oyaq oldum. Özümü 
yuxulu göstərərək söhbətlərinə qulaq asmağa 
çalışdım, lakin alınmadı. Bir kəlmə danışmadan on-
on beş dəqiqə ərzində müdaxilə edib getdilər. Az 
müddətdən sonra da həmin şlanqın yenidən mənə 
birləşdiyini gördüm, – deyib gülümsəyəndə mən də 
ona qoşuldum. - Odur ki, onları görməmək, 
nəzarətlərindən kənarda olmaq demək deyil, oğul. 
Sən heç narahat olma! 
www.kitabxana.net                      Amid Əlioğlu 2016 
 
 
- Sözün düzü, narahat deyiləm, Tahir dayı. 
Sadəcə maraqlı gəldiyi üçün soruşdum. Bir dostum 
həkim idi deyə, bu sahədə az da olsa məlumatım var. 
Amma ilk dəfədir ki, belə sistem görürəm. 
- Hansı dostun?. 
- Yalçın... 
- Onun haqqında danışmamısan. 
- Ola bilər. Yaşardan sonra tanımışam onu. Həm 
terapevt idi, həm də psixoloq. Mən də daxil olmaqla, 
çox insana ruh yüksəkliyi bəxş edirdi. Amma çox 
təəssüf ki, o da tab gətirmədi. 
- O da intihar etdi? – deyə soruşan qocada, az da 
olsa, təəccüb, təəssüf hiss etməməyim məni yaman 
düşündürdü. 
- Hə, dayı... İntihar azarına düşənləri fikrindən 
daşındırsa da, özünü xilas edə bilmədi.  
- Nəyisə bilmək, hələ onu həyata keçirmək 
anlamına gəlmir, oğul. Görünür, Yalçın xəstələri 
maarifləndirsə də, bildiklərini öz həyatına tətbiq edə 
bilməyib. 
- Görünür. Yalçın çox yaxşı oğlan idi. Tibb 
təhsilini xaricdə alıb gəlmişdi. İki xarici dildə sərbəst 
danışırdı. Tibbin bütün sahələrinə aid bilgisi vardı. 
www.kitabxana.net                      Amid Əlioğlu 2016 
 
 
Ölkədə keçirilən əksər tibbi seminarlara qatılar, 
onlarla sertifikat almışdı. Lakin işlədiyi tibb 
müəssisəsindəki ayrı-seçkiliklər, ədalətsizliklər, 
yaltaqlıqlar onu da bu qaranlıqlar dolu həyatdan 
küsdürürdü. 
- Elədir, Azər. Oğlum, çox təəssüflər, 
cəmiyyətimizdə demək olar ki, hər yer üçün bu 
vəziyyət adi haldır. 
           Qocanın adımı səsləndirməsi məni 
çaşdırmışdı. Bir-birimizi tanıyandan, nə mən adımı 
demişdim,  nə də o soruşmuşdu. Yəqin həkimlərdən 
eşitmişdi. Yox, onlar danışmırdılar axı. Nə isə... 
- Elə adi baxdığımız üçün ənənə halını alır da, 
Tahir dayı. Nə vaxta kimi belə olacaq? 
- Biz ölənə kimi, oğul, – o, dərindən nəfəs alaraq 
davam etdi: – İnsanlıq ölüb, insan qalıb. Elə şeylər 
var ki, onları istəsən də dəyişmək olmur, Azər. 
- Eh, dayı... Bir-ikisini çıxmaq şərtilə, bütün 
həkimlər ayrı-ayrılıqda bir komandir idilər sanki. Hər 
kəs vəzifə və beş-on manat artıq pul qazanmaq 
uğrunda strategiyalar qururdu. Bu yolda yalan 
danışmaqdan, şər atmaqdan belə çəkinmirdilər. 
Yalçınla söhbət edə-edə orada baş verənləri yaxından 
www.kitabxana.net                      Amid Əlioğlu 2016 
 
 
müşahidə edə bilirdim. Hətta bir-iki həkimlə də 
münasibətimiz yaranmışdı. Yay fəslində çox vaxt 
dənizkənarı parkın qayalıqlarında oturub söhbət 
edirdik. Şöbə müdirinin ifrat ayrı-seçkiliyi məndə də 
ona qarşı qəzəb yaratmışdı. Başqa həkimlərin haqqına 
girərək öz qonşusuna yaratdığı şərait şöbədə 
narazıçılığa səbəb olmuşdu. Sığortalı xəstələri digər 
həkimlərə, varlı xəstələri isə qonşusuna yazaraq açıq-
aşkar həyasızlıq edirdi. Hətta Yalçının müalicə etdiyi 
xəstənin həyata keçirdiyi ödənişi həmin adamın adına 
yazdıraraq daha çox qazanc əldə etməsinə nail olurdu. 
Üstü açıldıqca müdirlə Yalçın arasında mübahisə 
yaranırdı. Bu həm mənəvi, həm də maddi haqqa 
girmək idi. Lakin şərəfdən uzaq müdir, 
mənəviyyatdan da uzaq olduğu üçün, öz murdar 
əməllərinə son qoymurdu. Baş həkimin hər səhər 
kollektivlə keçirdiyi iclasdakı çıxışları o qədər 
səmimi görünürdü ki, onun nə vaxtsa şöbə müdirinin 
əməllərindən xəbər tutub tədbir görəcəyinə ümid 
yaradırdı. Lakin bir gün hər şeyin elə onun himayəsi 
altında baş verdiyini öyrənən Yalçın hamıya və hər 
şeyə tüpürərək tibb müəssisəni birdəfəlik tərk etdi. 
Həkim yoldaşları onu axtarsalar da tapa bilməyiblər. 
www.kitabxana.net                      Amid Əlioğlu 2016 
 
 
Mənə zəng gələndə xəbər tutdum məsələdən. 
Yaşadığı evə getsəm də, onu orada tapa bilmədim. 
Telefonunu da söndürmüşdü. 
- Çox güman ki, dəniz qırağına gedib. – Qoca 
əminliklə söylədi.  
- Bəli, dayı. Elə mən də beləcə düşünüb çox 
vaxt söhbət etdiyimiz qayalıqlara tərəf tələsdim. Ora 
çatanda Yalçına aid bir-iki şəxsi əşyadan başqa heç 
nə yox idi. Atmışdı özünü heç kimə fərq qoymayan 
dalğaların qoynuna. Özümdən asılı olmayaraq, 
əzəməti ilə qürrələnən dalğalara etirazımı qışqırmaqla 
bildirməyə çalışdım.  
- Təbiətin qarşısını almaq mümkün olan iş deyil. 
Onun etdiklərinə mane ola bilməzsən. Sən ona 
hiddətləndinsə, daha da sərt üzünü göstərər.  
- Həmin vaxt nə etdiyimi bilmirdim, Tahir dayı. 
Dost itirmək, mənim üçün əsl bədbəxtçiliyə 
çevrilmişdi. O anlarda dənizə olan kinimi büruzə 
verməyə bilməzdim. Elə o vaxtdan dənizlərə nifrət 
edirəm. 
- Haqlısan təbii ki. Səni tam başa düşürəm. 
Amma unutma, heç bir kin əbədi deyil!. Həyatın hər 
anı ilə barışmaq lazım gəlir. Elə vaxt olur ki, 
www.kitabxana.net                      Amid Əlioğlu 2016 
 
 
düşməninlə dost olmağa məcbursan. “Onu heç vaxt 
sevmərəm!” – dediyin şəxsə aşiq olursan. Yeri 
gəlmişkən, dostum, – deyə, qoca gülümsədi. 
Həmsöhbət olduğumuz müddətdə ilk olaraq, mənə 
dostum deyirdi: – sevdiyin qızdan nə üçün ayrıldığını 
demədin axı...  
          Bununla ikinci dəfə idi ki, qoca mənim canıma 
qorxu salırdı. Mən ona o qızdan nəinki ayrılmağım, 
heç sevgilimin olması barədə də deməmişdim. O, 
sanki mənim haqqımda çox şeyi bilirdi. Amma 
heyrətləndiyimi büruzə vermədən sualına cavab 
verməyə başladım: 
- Sevdiyim qız dostlarım qədər anlamadı məni. 
Onlar qədər hörmət etmədi fikirlərimə. Hiss edirdim 
ki, get-gedə mənim yanımda sıxılmağa başlayırdı. 
Mənim var-dövlətə həvəsimin azlığı eyni zamanda 
onun da mənə meylinin azalmasına təsir edirdi. Ona 
təzəcə vurulduğum ilk vaxtlar tez-tez görüşsək də, bir 
müddət sonra görüşlərin sayı azaldı. Ardıyca da 
yalnız mobil telefonla zəngləşməyə başladıq, daha 
sonra sosial şəbəkələrin sürətli mesaj sistemləri ilə 
yazışmağa başladıq. Sonra da ki... Heç bilmirəm necə 
bitdi... 
www.kitabxana.net                      Amid Əlioğlu 2016 
 
 
- Mobil rabitəylə əlaqə ucuzlaşdıqca, insanlarla 
ünsiyyət bahalaşır, dostum. Telefonlar maddi 
məsafələri qısaltsa da, mənəvi məsafələri 
kilometrlərlə uzaqlaşdırır. 
- Elədir, Tahir dayı! Mən ümumiyyətlə sevginin 
sevgilidən ayrı yaşandığını kəşf etdim özüm üçün. 
Qoca, diqqətlə qulaq asırdı mənə. Bu fikrimi 
eşidən kimi, sağ qaşının qalxdığını gördüm. Bir qədər 
fikrə gedəndən sonra dedi: 
- Düz deyirsən, tamamilə razıyam səninlə. 
Bizim dövrümüzə xas olmasa da, mən həyat 
yoldaşımla sevərək ailə qurmuşdum. Özü də 
valideynlərimizin on dörd il boyunca etirazına 
baxmayaraq.  
- On dörd il? – təəccübümü saxlaya bilmədim. 
- Bəli, dostum, on dörd il. Hər kəsin imkansız 
dediyini mümkün etmişdik sevgimiz sayəsində. Lakin 
zaman keçdikcə bir-birimizə olan sevgimiz əsəbimizi 
üstələyə bilmədi. On dörd il ərzində fikrimizin hər 
sahədə üst-üstə düşməsinə baxmayaraq, evləndikdən 
bir müddət sonra aramızda oxşar söz işlədilmədi. 
Getdikcə sevgimizə bais olan ehtirasımız da gücünü 
itirdi. Daha sonra evin içində bir-birimizdən kənar 
www.kitabxana.net                      Amid Əlioğlu 2016 
 
 
gəzməyə başladıq. Sevgili vaxtı sarılıb saatlarla bir-
birimizi qoxladığımız halda, evləndikdən sonra, sən 
demə, məndən onu qıcıqlandıran kəskin, xoşagəlməz 
qoxu gəlirmiş... – başını sağa-sola yellətməklə 
gülümsədi. 
- Mən də elə onu təxmin etdiyimə görə ailə 
qurmaq fikrindən daşındım, Tahir dayı. Məhz ətrafda 
baş verənləri müşahidə edə-edə sevgimi itirdim. 
- Azər, sevgi həyatın enerjisidir. O əslində itmir. 
Sadəcə, bir haldan başqa hala keçir. Sevgi tamam 
itdiyi zaman insanlar intihar edir. Sevgini 
formalaşdıran dəyərlər var, oğul. Məsələn, əks-cinsə 
qarşı sevgini ehtiras, Allaha qarşı sevgini etiqad, 
valideynə qarşı sevgini əqidə, dosta qarşı sevgini 
həyat formalaşdırır. 
- Həyat...Məni dostlarımla qarşılaşdıran həyat. 
Həm də onlardan ayıran həyat... – Gözümü tavandakı 
işığa zilləyərək dedim.  
- Həyat, əslində, heç nəyə təsir etməz, dostum. 
O, insan üçün zaman və məkanın birləşməsindən 
yaranan uzun bir ipdir. Müəyyən müddətdən sonra 
ömür sandığının açarını öz əlində saxlaya bilən adam 
ipin üzərində rahat yeriyə bilir. Yox, əgər o açar 
www.kitabxana.net                      Amid Əlioğlu 2016 
 
 
başqa insanlarda olacaqsa, həmin adam hər addımda 
müvazinətini itirərək ipdən düşəcək. Zaman-zaman 
əvvələ qayıdıb yenidən hərəkət etmək istəsə də, açar 
öz əlində olmadıqca, o sandığın olmasının önəmi 
yoxdur.  
            Tahir kişinin söhbətləri mənə Ələmdarı 
xatırlatdığı üçün: 
- Lap mənim dostum kimi danışdız, – bildirdim. 
- Mən dostun deyiləm məgər? – ironiyayla  
gülümsədi.  
Mən də gülümsədim. Amma fikrini 
təsdiqləmədim. Çünki üç gün idi onu tanıyırdım. 
Lakin elə zənn edirdim ki, illərdir tanıyıram bu qəribə 
qocanı. Məni dinləməsi, fikirlərimə əlavələr etsə də, 
ümumilikdə, razılaşması yaxınlaşmağımıza səbəb 
olmuşdu. Xəstəxanadan çıxandan sonra ən yaxın 
dostum o olacaqdı. Çünki dostlarımdan sonra 
həyatımla bağlı hər şeyi danışdığım yeganə insan o 
idi.  
- Müdir işləyirdi Ələmdar. Aramızda on yaş fərq 
olmasına baxmayaraq, möhkəm dost idik. O sizin 
qədər də olmasa, dostlarımın içində dilindən ən çox 
fəlsəfi fikirlər eşitdiyim şəxs idi. İnsan, həyat, 
www.kitabxana.net                      Amid Əlioğlu 2016 
 
 
cəmiyyət, bəşəriyyət haqqında özünəməxsus fikirləri 
vardı ... 
 
 
 
 
 
 
 
 
 
 
 
 
 
 
 
 
 
 
 
 
 
www.kitabxana.net                      Amid Əlioğlu 2016 
 
 
 
ALTINCI HİSSƏ 
SON, YOXSA ƏVVƏL?! 
 
BURADA ƏSAS SÖZ HANSIDIR? 
Çətindir insanın yaxşı olması? 
Çətindir insanın yaxşı olması? 
Çətindir insanın yaxşı olması? 
Çətindir insanın yaxşı olması? 
Yeddi müdrikdən biri olan Pittakın bu tapmacasına  
hələ dəcavab tapılmamışdır. 
 
Daha neçə gün, bəlkə də ay keçdiyini 
xatırlamıram. Artıq Tahir kişini yaxın dostlarımdan 
fərqləndirmirdim. Dəfələrlə qəfil yuxudan ayılaraq 
onun yanımda olmadığını düşünürdüm. Lakin 
həmişəki kimi başını sol qoluna söykəyərək mənə 
baxmasını görəndə rahatlanırdım. Getdikcə maraqlı 
olan günlərin birində Tahir kişi bir qədər əvvələ 
qayıdaraq bildirdi: 
- Ələmdarla tanış olmaq istərdim...  
www.kitabxana.net                      Amid Əlioğlu 2016 
 
 
Dostlarımı bir-birilərilə tanış etmək imkanımın 
olmaması barədə etdiyim söhbəti, güman ki, 
unutmuşdu. Bir qədər sükut edəndən sonra davam 
etdi: 
- Onun nə üçün intihar etdiyini demədin. 
           Ələmdarın adını eşidən kimi həmin günləri 
xatırlamağa başladım. Gözlərimi tavandakı florasan 
işıqdan ayırmadan danışmağa başladım: 
- O, həqiqətən də əla dost idi. İnsani 
xüsusiyyətləri, humanistliyi, xeyirxahlığı bizim 
insanlar üçün rəhbərə yaraşmayan göstəricilər hesab 
olunur. Bacarığına, istedadına görə təyin edildiyi 
vəzifəni layiqincə icra etsə də, kollektivi idarə edə 
bilmədi. Tez-tez olmasa da, ara-sıra bizim onunla 
otağında söhbətlərimiz olurdu. İşçilərin onun 
etibarından sui-istifadə etməsi çox sıxırdı dostumu. 
Ona işə gecikmə halları, tapşırıqları vaxtında təhvil 
verməmək, işə icazəsiz gəlməmək kimi məsələlərə 
qarşı sərt tədbir görmədiyini xatırladırdım. Mənimlə 
razılaşırdı. Lakin bunları edəcək qədər sərt ola 
bilmirdi. Hətta məsuliyyətsizlik edən işçiləri işdən 
azad etmək səlahiyyəti olsa da, bunu etmirdi. 
www.kitabxana.net                      Amid Əlioğlu 2016 
 
 
Çörəklərinə bais olmaq istəmirdi. İşsiz qalarlarsa, 
daha çox əziyyət çəkəcəyini bildirirdi.  
- Əsl insan imiş!.. 
- Təsəvvür edin ki, ətrafdakılar belə bir insanın 
qədrini bilmədilər. Vəziyyət o yerə çatmışdı ki, 
idarədəki bu mənzərə nazirlikdə müzakirə edilmişdi. 
Bir dəfə iş vaxtının bitməyinə az qalmış idarəyə 
getdim. İçəri daxil olanda işçilərin demək olar ki, 
hamısı çıxıb getmişdi. Yalnız katibə qalmışdı. Təcili 
zəng gələrsə, cavab verən olsun deyə. O da gözəllik 
salonundaymış  kimi kompüterin qabağına qoyduğu 
iri güzgüyə baxaraq bəzənirdi. Ələmdarın yanına 
girəcəyimi deyəcəkdim ki, zəng gəldi. Bir telefona, 
bir güzgüyə, bir də saata baxan çatmaqaş katibə dörd-
beş çağırışdan sonra daş qaldırırmış kimi dəstəyi 
qaldırdı. Cavab verən kimi duruşunu düzəldərək: 
- Baş üstə, bircə dəqiqə, bu dəqiqə birləşdirirəm, 
– dedi həyəcanla. Selektorun düyməsini sıxaraq: – 
Ələmdar müəllim, nazirlikdəndir. – xəbərini verib 
dəstəyi asdı. Ələmdar telefonla danışacağı üçün qəbul 
otağına keçərək gözləməyə başladım. Ətrafda 
sakitçilik hökmranlıq edirdi. Bir müddətdən sonra 
tappıltı səsinə diksindim. Səs Ələmdarın otağından 
www.kitabxana.net                      Amid Əlioğlu 2016 
 
 
gəlirdi. Qeyri-iradi olaraq təlaş içində otağa daxil 
olanda, o, yerdə idi. Stolun üstündə isə adını belə 
oxumadığım dərman qabı. Qaçdım Ələmdara sarı. 
Gözləri ağarmış, ağzından isə köpük gəlirdi. Əl atdım 
telefonlara. Heç biri işləmirdi. Katibəni çağırmaq 
üçün çıxdım. Lakin elə bil dünyada məndən və yerdə 
can verən Ələmdardan başqa heç kim yox idi. 
- Bəs sonra? – Diqqətlə qulaq asan Tahir kişi 
soruşdu. 
- Sonra...Sonra da gözümü sənin yanında açdım. 
Hə, Tahir dayı, bu da mənim həyatım. Özümü dərk 
edəndə çox xoşbəxt idim. Sonra isə məhz özümü dərk 
etdiyim üçün bədbəxt olmağa başladım. Eynicinsli 
heyvanlar öz aralarında anlaşdıqları kimi insanlar 
anlaşmır. “Göründüyün kimi ol, olduğun kimi 
görün!” - deyən böyüklərim, nə göründüyüm kimi 
olmağımı, nə də olduğum kimi görünməyimi qəbul 
etdilər. Xoşbəxtliyim heç vaxt daimi olmadı. Bədbəxt 
insanların içində mən də eyni taleyi yaşadım. 
- Azər, bu dəfə səninlə razılaşmayacam. 
Bədbəxt olunmur, bədbəxt hiss edilir. Çətinliklə 
üzləşən insan özünə bədbəxt damğası vurub ruhdan 
düşəcəksə, o zaman həyatına maddi varlıq kimi 
www.kitabxana.net                      Amid Əlioğlu 2016 
 
 
davam edəcək sadəcə. Yəni qadir olduğu gücü heç 
vaxt anlamayacaq. Unutmaq olmaz ki, hər problemin 
həlli də, çıxış yolu da var. Çarənin olmadığı 
düşünülən an, ən az üç variant vardır. Yetər ki, insan 
özünü həqiqətən dərk etsin.  
- Axı mənim hansı yolum qaldı? İndi sizdən  
başqa heç kimim yoxdur artıq bu həyatda. Varsa, 
mənə də göstərin o yolu. 
- Öz yolunu özün tapmalısan, dost. Sənə 
göstərəcəyim yolla mənim müşaiyət edəcəyim qədər 
gedə bilərsən. Sonra yenə azacaqsan. Mən indi 
varam, lakin bir dəqiqədən sonra olmaya bilərəm... 
Nəfəsimi almadan dinləyirdim onu. Gözlərimə 
tuşlanan gözlərindən işıq saçırdı sanki. Lakin son 
cümləsi yenidən həyəcanlandırmışdı məni. Yoxsa o 
da digər dostlarım kimi məni tərk edəcək? Yox, buna 
tab gətirməzdim... 
- Eşidirsən? - deyərək məni düşüncələrimdən 
ayırdı. - Odur ki, öz yolunu tap! Həyata yenidən 
gəldiyini fərz et! Dünyada səndən başqa yaşayan bir 
nəfər belə insan varsa, demək tənha deyilsən! Yolun 
mütləq kiminsə yoluyla yaxınlaşacaq. Bax, o zaman 
www.kitabxana.net                      Amid Əlioğlu 2016 
 
 
yeni dostluqlar, yeni tanışlıqlar baş tutacaq. Yeni 
həyat səni ağuşuna alacaq...  
        Tahir kişinin fikirləri mənə digər dostlarımı 
xatırladırdı. Eynilə onlar kimi beynimdə var-gəl edən 
intihar cəhdinə mane olmaq istəyirdi. Lakin sözünü 
onlar kimi ölümlərindən sonra yuxuma girərək yox, 
birbaşa özümə deyirdi. Tərəddüdlərim bağrımı 
dəlirdi. Yaşamaq üçün bir səbəb görmədiyim vaxtda, 
özləri lənətə gəlmiş dünyanı tərk etdikləri halda məni 
bu fikirdən daşındırırdılar. Axı niyə? Elə bu fikirlər 
məngənəsində tavandakı işığı seyr edərək Tahir 
kişinin fikirlərinə münasibət bildirdim: 
- Bəlkə də dediyiniz kimidir, dostum, – ilk dəfə 
idi mən ona belə xitab etdirdim. – Amma daha dözə 
bilmirəm. 
- Dözməlisən! – O, sözümü kəsərək sərt tonda 
dilləndi: – Mənə söz ver ki, dözəcəksən.  
           Özümü qəribə hiss etməyə başladım. Nə üçün 
söz verməyimi istəyirdi? Gərginliyi azaltmaq üçün 
gülümsəyərək: 
- Dostum... 
www.kitabxana.net                      Amid Əlioğlu 2016 
 
 
- Azər, mənə söz ver! –yenidən sözümü kəsdi. – 
Söz ver ki, həyatdan zövq alacaqsan, bu dünyada hələ 
çox yaşayacaqsan... 
            Üzümü ona çevirərək baxanda Tahir kişinin 
gözlərindəki işığın getdikcə daha da artdığının şahidi 
oldum. Baxışlarımı yenidən tavana zilləyərək 
düşünməyə başladım. Söz vermək olardı, çünki, ən 
azından, yeni dost tapmışdım özümə. 
- Yaxşı, dost, söz verirəm. Amma səz də...- 
fikrimi tamamlamamış qulağıma gələn səs 
susmağıma səbəb oldu. Ürək tempini müvafiq 
intervallarla müşaiyət edən səs siqnalı kəsintisiz 
eşidilməyə başladı. Nəzərlərimi tavandan çəkib ona 
yönləndirəndə, bədəninə birləşən bütün naqilləri 
qopartdığını gördüm. Özümə gələndən bu yana, bir 
dəfə də olsun cəhd etməməyimə baxmayaraq, tələsik 
ayağa qalxdım. Qolumdakı və bədənimdəki şlanqların 
hərəkətimə mane olduğu üçün hamısını qırdım. 
Həkimləri səsləmək üçün dəhlizə çıxdım. Bütün 
müşahidə kameralarının önündə diqqətlərini cəlb 
etmək üçün əl-qol hərəkətləri etdim. Əksər palataların 
qapısını açdım. Xəstəxanada bizdən başqa xəstə yox 
imiş. Dəhlizdə bizim palatadakı uzun siqnaldan başqa 
www.kitabxana.net                      Amid Əlioğlu 2016 
 
 
heç nə eşidilmirdi. Və həmin siqnal hələ də 
qulağımdadır... 
Dostlarım və yaşadıqlarım haqqında xatirələrim 
məhz həmin andan sonra bitir. Sonra nələr olduğunu, 
niyə həbs edildiyimi xatırlamıram. Bütün dostlarıma 
verdiyim sözü tuta bilmirəm artıq. Belə bədbəxtçiliklə 
daha çox yaşamağın mümkünsüz olduğunu anladım. 
Dostlarımdan sonra yeganə xoşbəxtliyim onlar 
haqqında yazmağım idi. Fəqət qələmə aldığım bu 
yazı bitdiyinə görə mənim üçün də hər şey bitdi... 
 
Bir dəqiqə... burda kimlərsə var... səslər 
eşidirəm... Aman Allah, Cavidan, Əhməd, Mətləb, 
İslam, Yaşar, Yalçın, Ələmdar və Tahir kişi... 
Nəhayət ki, onları tanış edə biləcəm.  
Nəhayət ki, mən yenidən xoşbəxtəm...         
 
 
 
 
 
www.kitabxana.net                      Amid Əlioğlu 2016 
 
 
 
NAŞİRİN QEYDLƏRİ... 
 
 
Köməkçim mənə xəbər verər-verməz hadisə 
yerinə yollandım. Deyilən ünvana çatanda Fövqəladə 
Hallar Nazirliyinin xilasetmə dəstəsi mənzilin 
qapısını xüsusi qurğu ilə yenicə açmışdı. Çətinlik 
çəkmələrinin səbəbi iri dəmir qapının bütün 
kilidlərinin bağlı olması imiş. 
Mənzili ağuşuna alan üfunət qoxusu çox 
keçmədi ki, bütün binanı ələ keçirdi. Qalstukum işə 
yaramadığı üçün sağ əlimlə pencəyimin ətəyini 
burnuma sıxdım. Qaranlıq dəhlizə çıxışı olan hər iki 
otağın qapısı bağlı, divarlarda qan izləri var idi. 
Dağınıqlıq qapının ağzından otaqlara qədər davam 
edirdi. Mənzilin bütün pəncərələri zərrə qədər işığın 
keçməyəcəyi şəkildə qapadılmış, hər yerdə qaranlıq 
hökm sürürdü. Xilasedicilər mənzildə qaz sızmasının 
olub-olmamasını dəqiqləşdirdikdən sonra elektrik 
lampalarını sıra ilə işlək vəziyyətə gətirdilər. Otaqlar 
işıqlandıqca insanı vahimə bürüyür, həyəcan artırdı.  
www.kitabxana.net                      Amid Əlioğlu 2016 
 
 
Qonaq otağına daxil olanda isə gördüyümüz 
mənzərə bizi dəhşətə gətirdi. Ətrafa yazılı-yazısız, 
qanlı-ləkəli, cırılmış-əzilmiş kağızlar səpələnmişdi. 
Yerdə divara tuşlanmış yazı lampası közərməkdə idi. 
O, isə üzü üstə masaya sərilib qalmışdı. Sol əlində 
ucu qanlı qələmi, sağ qolundan isə qan damcılayırdı. 
Masadan  döşəməyə süzülən qan yerdə gölməçə 
yaratmışdı. Alt qonşunun FHN-ə zəng etməsinin 
səbəbi də qanın onların divarından süzülməsi olub. 
Təşvişə düşən qonşu əvvəlcə qapıdan səslənib, cavab 
verən olmayınca, çarəni müvafiq quruma zəng 
etməkdə görüb.  
Bir müddət ay görmüş kərtənkələ quyruğu kimi 
qaldım. Bütün səslər kəsilmiş, hərəkətlər 
yavaşlamışdı. Gözlərim sadəcə stola sərilmiş şəxsə 
fokuslanmışdı. Ömrümdə  ikinci dəfə idi ki, bu qədər 
acı çəkirdim... 
 
Sevdiyim qızla qovuşmağımı əngəllədiklərinə 
görə etiraz əlaməti olaraq indiyə qədər də 
valideynlərimə toy sevincini yaşatmamışam. Nə 
qədər istəsələr də, ailə qurmadım. Bundan düz iyirmi 
www.kitabxana.net                      Amid Əlioğlu 2016 
 
 
iki il qabaq mən arzuladığım qədər istəməklərinə 
baxmayaraq.                 
Günayı onlara qiyabi təqdim edəndən sonra 
atam onların ailəsi haqqında araşdırma aparmışdı. 
Onun hüquq-mühafizə orqanlarında yüksək vəzifədə 
çalışması bu araşdırmada əziyyət çəkməməsinə 
yardımçı olmuşdu. Görünür araşdırması öz bəhrəsini 
vermişdi: bir müddətdən sonra anam vasitəsilə mənə 
çatdırdı ki, ondan əl çəkim. Dediyinə görə, yer-göy 
bir olsa da, bizim vüsalımız mümkünsüzdür. Bu isə o 
qədər asan məsələ deyildi. Səbəbi deyilmədən ondan 
uzaqlaşmağım istənilirdi. O insandan ki, siması hər an 
gözümün önündə, adı daim ruhumun dilində idi. 
Səsini eşidəndə içim rövnəqlənər, qanım 
damarlarımda həmişəkindən daha sürətlə dövr edərdi. 
Ona baxanda sifətində gündüzlər günəşi, gecələr ayı 
görərdim. Varlığı xoşbəxtliyim, yoxluğunu isə qəbul 
etməyəcək qədər tündxasiyyət olmuşdum. Sevginin 
tərifini bilməsəm də, mənim üçün sevginin mənası da, 
məğzi də o idi. Ona vurulmağımla bərabər, bu 
sevginin özünü də sevirdim. Bütün bunlar atamın 
sözü ilə təbii ki, razılaşmamağıma səbəb oldu.  
www.kitabxana.net                      Amid Əlioğlu 2016 
 
 
Əvvəlcə onların fikrini dəyişməsi üçün 
gözləməyi qərara aldım. Amma Günayla hər 
görüşümüzdən sonra evdə söz-söhbətin olması məni 
cana yığmışdı. Atamın məni izlətdirməyini biləndə 
isə buna həm əsəbiləşdim, həm də məsələnin nə qədər 
ciddi olduğunu yəqinləşdirdim. Axı onlar nə üçün bu 
qədər qəti şəkildə etiraz edirdilər?  
Günayın çox gözəl ailəsi, həddindən artıq 
tərbiyəli bacısı, ziyalı nəsli vardı. Əgər söhbət var-
dövlətdən gedirdisə (hərçənd məni heç vaxt 
maraqlandırmırdı), o mənada da imkanları pis deyildi. 
Atası əvvəllər dövlət qulluqçusu, sonradan isə fərdi 
biznes fəaliyyəti ilə məşğul olan uğurlu iş adamı kimi 
tanınırdı. Bəs nə idi səbəb? Bu barədə bir kimsə mənə 
heç nə demirdi. Artıq anam, eləcə də bacım və 
qardaşım da atamın tərəfinə keçmişdi.  
Bir müddətdən sonra hər şeyi atamın məni öz 
övladı qədər çox istəyən dostundan öyrənməli oldum. 
Sən demə, həmin vaxtdanon beş-on altı il qabaq 
Günayın atası ilə mənim atam eyni rayonun rəhbər 
vəzifələrində çalışıblar. Uzun müddət yola 
getmədikləri üçün bir-birinə düşmən mövqedə 
qərarlaşan məmurlar, həmçinin, bir-birlərinə nifrət 
www.kitabxana.net                      Amid Əlioğlu 2016 
 
 
edirlərmiş. İş o həddə çatıb ki, ölkə rəhbərliyi hər 
ikisinin təyinatını başqa-başqa rayonlara verməklə 
onları birlikdə işləməkdən ayırıb. 
Həyatın cilvəsimi deyim, fələyin oyunumu 
deyim, bilmirəm,  tale onları on beş ildən sonra belə 
bir sınağa çəkirdi. Sonradan əmin oldum ki, nəinki 
mənim atam, hətta Günayın da atası həmin reaksiyanı 
göstərərək bizə əngəl olacaq. Beləliklə, onları məcbur 
razılığa gətirmənin bir yolunu tapmalı idim. Və 
tapdım... Zənnimcə, bir-birimizə sahib olmalı idik ki, 
valideynlərimizin bizi birləşdirməkdən başqa çarəsi 
qalmasın. Çox çətinliklə də olsa, Günayı razı sala 
bildim. Ruhunu mənə təslim etmiş qız, bakirəliyini də 
mənə “bağışladı”. Saatlarla  vüsalımızın təntənəsini 
qeyd edərək, göy üzündəki azad quşlar kimi gələcək 
həyatımızın xəyalı üzərində uçduq... 
İki aydan sonra Günayın hamilə olması bizi yeni 
oyuncaq alınmış uşaq kimi sevindirdi. Qanuni 
vüsalımızın səbəbkarı olacaqdı bizim üçün o uşaq. 
Hamiləliyin üçüncü ayında vəziyyəti eyni anda 
valideynlərimizə bildirmək qərarına gəldik. Lakin o 
gündən sonra Günayı görə bilmədim. Bizim evdə 
atamın məni az qala övladlıqdan çıxarması ilə 
www.kitabxana.net                      Amid Əlioğlu 2016 
 
 
nəticələnən hadisə, onların evində nəylə 
nəticələnmişdi, təsəvvür edirdim.  
Bir həftə keçmədi ki, Günaygilin ünvanlarını 
dəyişdiyini öyrəndim. Amma yeni ünvanı bildim 
deyən olmadı. Universitetə də gəlməyən Günayı artıq 
xeyli vaxt idi ki, görmürdüm. Həmin gün onlarda nə 
baş vermişdi? Neyləmişdilər yazıq qıza? Əmin idim 
ki, köçməklərinin səbəbi elə bu idi. Məni polisə 
şikayət edəndə, kimliyimdən xəbər tutan Günayın 
atası yaralı şirə dönmüşdü. Atamın hüquq-mühafizə 
orqanlarındakı tanışları olmasaydı, bəlkə hələ də 
həbsdə idim. Əslində atamı o qədər 
qəzəbləndirmişdim ki, həbs olunmamağım üçün 
addım atmırmış. Sonradan anamın yalvarışları onu bu 
yoldan döndərib. 
Səkkiz aydan sonra ev telefonuna cavabsız 
zənglər gəlməyə başladı. Həmin gündən sonra həm 
ailə üzvlərim, həm də qohum əqrəbam məndən 
uzaqlaşdığı üçün evə gec saatlarda gəlib dinməzcə 
otağıma keçib yatırdım. Gələn zəngləri anamın 
götürdüyünü, iki-üç dəfə səsləyəndən sonra dəstəyi 
asdığını artıq dörd-beş beş gecə idi ki, otağımdan 
eşidirdim. Sonra narahat edən olmasın deyə, hər gecə 
www.kitabxana.net                      Amid Əlioğlu 2016 
 
 
telefonun naqilini şəbəkədən ayırırdılar. Atam hər 
səhər bununla bağlı müvafiq yerlərə müraciət 
edəcəyini desə də, unudurdu. Həmin ərəfədə 
gördüyüm yuxuların birində o zəngin mənə gəldiyi 
işarə olunmuşdu. Odur ki, bir gecə hamı yatandan 
sonra telefonun naqilini şəbəkəyə birləşdirərək 
otağıma gətirdim. Bir qədər gözlədikdən sonra telefon 
zəng çaldı.  Dəstəyi götürməyimlə “Alo” deməyim 
bir oldu.  
- Sənsən?!-  Xırıltılı və sakit səslə dillənən 
Günay idi. 
- Hə, mənəm. Necəsən, hardasan? Nə olub 
sənə...– soruşdum ama o, sözümü kəsərək tələsik 
danışmağa başladı. 
- Qulaq as! Həmin gün hamilə olduğumu anama 
deyəndə məni döyməyə başladı. Atam xəbər tutan 
kimi əsəbindən ürəyi tutdu. Dəhşətli bir gün idi. 
Sabahı gün uşağı abort etdirmək üçün məni 
xəstəxanaya apardılar. Xəstəxananın həyətindən 
düşüb qaçdım, – asta səslə danışsa da ağlamağı hiss 
olunurdu, – məni öldürəcəklərilə qorxutdular. Razı 
olmadım. Bir həftədən sonra atam başqa yerdən aldığı 
evə köçdük. 
www.kitabxana.net                      Amid Əlioğlu 2016 
 
 
- Bəs... 
- Sözümü kəsmə, qurban olum! On beş gün 
bundan əvvəl oğlumuz dünyaya gəldi... – bu sözləri 
deyəndə kəlmələr boğazında ilişib qalırdı. Sakit 
şəkildə hönkürtü ilə ağladığını eşitdikcə, ürəyim 
parçalanır, göz yaşlarım yastığımı isladırdı... 
- Uşağımızı güc-bəlayla əlimdən alıb hansısa 
körpələr evinə apardılar. Qurban olum, onu tap! Səhv 
eləmirəmsə... –son cümləsini eşidə bilmədim. 
Qulağımda telefonun məşğul siqnal səsləri gəlirdi... 
Ətrafda və kənarda nə qədər körpələr evi var 
idisə, hamısına üz tutdum. Hansı körpələr evinə 
verildiyini, uşağın adını, nə də digər zəruri 
məlumatları bilmədiyim üçün heç yerdən mənə 
kömək edən tapılmadı. Günlərlə zəng gözlədim ki, 
bəlkə Günay zəng vurub dəqiq məlumat verər, 
amma...Görünür, həmin gecə mənimlə danışdığı üzə 
çıxdığı üçün onu telefondan məhrum etmişdilər. 
 
O gündən sonra həyatdan tam məhrum olmuş 
şəkildə gün keçirməyə başladım. Hər kəsdən 
soyumuş, cəmiyyətdən üz döndərmişdim. Atamın 
təkidilə qəbul olduğum Tibb Universitetində aldığım 
www.kitabxana.net                      Amid Əlioğlu 2016 
 
 
təhsil də mənə kömək etmirdi. Zaman keçdikcə 
valideynlərimin əvvəlcə məni bağışladığını, daha 
sonra isə məni evləndirmək istədiklərini anlamağa 
başladım. Amma hər dəfə məsələni uzatdım.  
Daha sonra təsadüfən əlimə keçən fərdi inkişaf 
vəsaiti mənim həyatımı dəyişdi. İnglis dilini 
bildiyimdən o kitabı oxumaq mənim üçün o qədər də 
çətin olmadı. Əvvəlcə özümdə yaranan dəyişikliyi, 
sonra isə o kitabdan öyrəndiklərimi insanlara tətbiq 
etdiyim üçün onlarda mənə qarşı yaranan dəyişikliyi 
görməyə başladım. Onlarla öz dillərində danışmağa 
başladım. Öyrəndiklərim sayəsində hər kəsə qulaq 
asmaq istədiyini danışdım, baxmaq istədiyini 
göstərdim. Baxmayaraq ki, onlar həm “kar” idilər, 
həm də “kor”. Çünki eşitmək - qulaq asmaq, 
baxmaqsa görmək deyil. Fəqət onlar bunu istəyirdilər. 
Daha sonra mənim hisslərimi keçirən insanları 
həyatdan zövq almaları üçün cəmiyyətə qaytarmaq 
qərarına gəldim. Əmin idim ki, “karlar” və “korlar” 
onsuz da müraciət etməyəcəklər. “Öncə özünü tap, 
sonra hamı səni axtaracaq!”- devizi ilə seminarlar 
təşkil etməyə başladım.                          
www.kitabxana.net                      Amid Əlioğlu 2016 
 
 
Azər adlı bu gənci tanıdığım on gün idi. Varlı 
ailənin yeganə övladı olduğu üçün bütün imkanlarla 
təmin edilməsinə baxmayaraq, həmin yaşayışdan 
zövq ala bilmirdi. Tez-tez depresiyaya düşür, 
tənhalığa qapılırdı. Dəfələrlə çarəni canına qəsd 
etməkdə görən bu gənci, əslində, dərin düşüncələrə 
malik bir şəxs kimi tanımağa başladım. Bunları 
onunla söhbət apardıqca daha dərindən 
öyrənəcəkdim. 
Rəhbəri olduğum fərdi inkişaf akademiyasının 
sosial şəbəkədə olan səhifəsindən bizimlə əlaqə 
saxlayan Azəri, əvvəlcə qeyri-ciddi qəbul etsələr də, 
sonralar şəxsi səhifəsini incələyən ekspertlərim 
onunla görüşmək qərarına gəliblər. Başqaları 
tərəfindən psixoloji xəstə kimi görünən Azər, əslində, 
çox intellektual, kifayət qədər çağdaş elmi-dünyəvi 
biliklərə sahib, geniş dünyagörüşü dünya və görüşlə 
bitməyən, fikirləri ilə normal beyinləri düşündürən, 
lakin bunları qarşısındakına rahatlıqla ifadə edə 
bilməyən, üstəgəl, onu başa düşən bir kimsənin 
olmadığına özünü inandırmış şəxs idi.  
Şirkətimi yeni qurduğum dövrlərdə bizə 
müraciət edən insanlarla şəxsən məşğul olduğum 
www.kitabxana.net                      Amid Əlioğlu 2016 
 
 
halda, sonralar gündən-günə böyüyən və böyük 
təlabat duyulan akademiyada yalnız master-klassları 
özüm tədris etməyə başladım. Yetişdirdiyim altı 
təlimçi və iki psixoloq indi təməlini qoyduğum bu 
işin öhdəsindən uğurla gəlirlər. Özüm də ixtisasca 
həkim olduğum üçün gördüyüm işlər faydasını 
verməyə başlayıb. Kurslarımıza yazılmaq istəyən 
insanlar əvvəlcə fərdi olaraq qəbul edilir, onlarla 
söhbətlər aparılır, təlimlər haqqında məlumatlar  
verilir, şəxsin təqdim etdiyimiz xidmətlərin hansına 
uyğun olduğu müəyyənləşdiririk. 
İşgüzar keçən oxşar günlərdən birində iş 
otağımdan çıxıb dəhlizlə giriş qapısına doğru 
irəliləyirdim. Bu zaman diqqətimi - jalüzün 
arakəsmələri mane olduğu üçün - simasını tam görə 
bilmədiyim bir gənc cəlb etdi. Əllərini masanın 
üstündə birləşdirən, gözlərini barmaqlarına zilləyən, 
pəncələrini döşəməyə sıxan, dabanlarını sürətlə 
qaldırıb-endirən bu şəxsin özünü rahat hiss etmədiyi 
hər saniyəsindən hiss olunurdu. Duruxa-duruxa nəsə 
danışmağa çalışır, təlimçi isə maraqla ona qulaq 
asırdı. Onlara hiss etdirmədən bir az da yaxınlaşanda 
danışıqlarını açıq-aşkar eşidirdim. Əslində əsas 
www.kitabxana.net                      Amid Əlioğlu 2016 
 
 
məqsədim təlimçimin onu diskomfort sahədən 
komfort sahəyə keçirməsini görmək idi. Odur ki, 
əməkdaşımız Eldarın növbəti sualını eşidə bildim. 
- Azər, bəs sən özün necə, bütün bu 
danışdıqlarına inanırsan? 
          Azər bir qədər fikrə gedəndən sonra həvəssiz 
və inamsız tərzdə: 
- Nə bilim, - dedi və yenə susdu. Ayaqlarını hələ 
də sürətlə yuxarı-aşağı hərəkət etdirdi.  
Bir qədər susandan sonra danışmağa davam 
edən Azər hərdən-bir başını qaldıraraq, otağın 
müxtəlif yerlərinə baxır, elə həmin nöqtələrə də 
fokuslanırdı. 
 -        Əslində mən elə hesab edirəm ki, əgər fərdlərin 
düşüncəsi dəyişsə, bəlkə buna nail olmaq olar. Onda 
yəqin cəmiyyət də düzələr. 
- Mən səninlə tam razıyam, – Eldarın özü də 
gözəl bilirdi ki, ideal insan olmadığı kimi, ideal 
cəmiyyət də yoxdur. Amma Azərin fikrinə hörmət 
əlaməti olaraq bunu deməli və onun öz fikrinə 
inamını artırmalı idi ki, söhbət baş tutsun.  Bəlkə elə 
buna görə Azərin ayaqlarının titrəməsi, bir anlıq da 
olsa, dayandı və sonradan nisbətən asta sürətlə davam 
www.kitabxana.net                      Amid Əlioğlu 2016 
 
 
etdi. – Həqiqətən də, adamlar öncə kim olduqlarını, 
insan kimi nəyə qadir olduqlarını düzgün dərk etsələr, 
onda sən deyən kimi, normal, bəlkə də ideal 
cəmiyyətdə yaşayardıq.  
Azər sanki neçə ildən sonra ilk dəfə idi ki, ona 
nəinki qulaq asan, hətta fikirlərini dəstəkləyən adam 
tapırmış kimi həyəcanlandı. Artıq gözlərini müxtəlif 
yerlərə yox, Eldara tərəf dikən Azər ayaqlarını da 
yellətmirdi. Akademiyanın təlimçisi Eldarın Azəri 
komfort sahəyə gətirməsini görmək mənə xüsusi zövq 
verirdi.  
- Hə, düzdür, Eldar müəllim. Mən də onu 
deyirəm də... - Eldarın yaratmış olduğu atmosferdən 
məmnunluğu gözündən oxunan Azər bir sağa, bir sola 
hərəkət edərək yerini rahatlayıb davam etdi. - 
İnandırım sizi, kimə deyirəm, elə hesab edir  ki, guya 
mən dünyanı təkbaşıma xilas etmək istəyirəm... – 
Onun dodağında təbbəssüm cücərirdi artıq.  
           Eyni təbəssümlə Eldar Azərə: 
- Gəl belə danışaq, bizim aramızda elə də çox 
yaş fərqi yoxdur. Odur ki, xahiş edirəm, mənə 
müəllim demə! Bir də mümkünsə, siz-miz məsələsini 
də yığışdıraq. Razılaşdıq? – dedi. 
www.kitabxana.net                      Amid Əlioğlu 2016 
 
 
          Təəccüblə Eldarın üzünə baxan Azər xəfif 
təbəssümlə: 
- Necə məsləhətdir, – bildirdi.  
- İndi, buyur,eşidirəm səni! – deyə Eldar sağ 
əlini ona tərəf ehmalca işarə edirmiş kimi uzadıb 
sonra geri çəkdi. Azər isə dərindən nəfəs alıb sözə 
başladı. Bu arada mən məqsədimə çatdığım üçün 
çıxışa doğru üz tutmaq istəyirdim ki, onun sözləri 
yenidən məni ayaq saxlamağa vadar etdi. Yenə 
çevrilib onlara qulaq asmağa başladım... 
- Universitet vaxtı fəlsəfə müəllimim Diogen 
haqqında danışanda, doğrusu, mövzunun mahiyyətini 
yaxşı dərk etməmişdim. Filosof kimi tanındığından 
yüzlərlə insanın onun tələbəsi olmaq müqabilində 
xeyli pul ödəmək istədiyinə baxmayaraq, Diogenin bu 
təklifləri qəbul etmədiyini, Afinada, şəhər 
meydanındakı çəlləkdə, bazar artıqlarını təmizləyib 
yeməklə yaşadığını, gündüz vaxtı neft lampası ilə 
insan axtarışına çıxdığını eşitsəm də, buna ciddi 
yanaşmamışdım. Onun yaşadıqlarını öz dövrü ilə 
bağlamış, indiki zamanda yaşadığım üçün özümü 
xoşbəxt hesab etmişdim. Amma hazırda onunla 
ruhəkizi olduğumu düşünürəm. Yaşım artdıqca, 
www.kitabxana.net                      Amid Əlioğlu 2016 
 
 
ətrafımdakılardan zəhləm gedir, qeyri-səmimi 
olduqlarını açıq-aşkar görür, xəyanətlərinə dözə 
bilmirəm. Maddiyatdan beşəlli yapışan bu insanlarla 
mənəviyyata dair heç nə danışmaq olmur. Adama dəli 
kimi baxırlar. Belə bir şəraitdə hansı inkişafdan 
danışmaq olar?! 
           Eldarın sol qaşını qaldıraraq ona qulaq asması 
diqqətimdən yayınmadı. Azər isə həyəcan qarışıq 
rahatlıqla danışmağa davam edirdi.  
- Onların sayəsində verdiyim bütün qərarlar 
səhv olurdu. İş qurmaq istədim, alınmadı. 
Etibarımdan istifadə edib məni gözüm görə-görə 
aldatdılar. Başqa bir iş qurmaq istədim valideynlərim 
dəstək olmadı. Dəfələrlə dostlarımla birlikdə bir yerə 
qoyduğumuz söz müxtəlif adamlar vasitəsi ilə önümə 
çıxırdı. Hər dəfə ortalıqda mən qalırdım. Bircə 
onlardan uzaqlaşmaq qərarım, baxıram ki, indiyə 
qədər verdiyim ən doğru qərardır... – O, ürəyini 
boşaldırdı sanki. Gülümsədi. Eldar da Azərə 
qoşularaq gülümsəyib, onun sözünə əlavə etdi: 
- Deməzdim ki, təkcə o qərarın doğrudur.  
           Azər gülümsəməsinə ara verib Eldarın 
ağzından çıxacaq sözü gözləyirdi.  
www.kitabxana.net                      Amid Əlioğlu 2016 
 
 
- Bax, onların sayəsində sən ikinci doğru qərarı 
vermisən... Bura gəlmisən... – əməkdaşımın bu 
sözlərindən sonra qeyri–ixtiyari onların gülüşünə mən 
də qoşuldum. Bu oğlanın fikirləri məni əməlli-başlı 
cəlb etmişdi. Belə dəyərli fikirlər sahibinin lazımlı 
insan olacağını düşünüb onu cəmiyyətə qaytarmaq və 
bu prosesdə şəxsən özüm iştirak etmək qərarına 
gəldim. Bunu qapı pusmaqla deyil, onunla şəxsən 
özüm məşğul olmaqla edəcəkdim... 
Qapıya yaxınlaşanda Eldarın mənə tərəf 
baxmasıyla Azər də özündən asılı olmayaraq, üzünü 
qapıya tərəf çevirdi. Hər ikisilə uzaqdan salamlaşıb 
Eldara məsləhətləşmə bitəndən sonra yanıma 
gəlməsini tapşırdım. Günün ikinci yarısına 
planlaşdırdığım işimi sabaha saxlayıb otağıma 
qayıtdım. Bir müddətdən sonra qapı döyüldü və Eldar 
içəri daxil oldu.  
- Eşidirəm, müəllim, – Eldar təəccüblü səslə 
dedi. 
- O oğlanla neylədin? Hansı kursu istəyir? Əsas 
problemi nədir? 
- Əslində ilk baxışda onu depressiyaya meylli 
birisinə oxşatdım, – Eldar asta addımlarla 
www.kitabxana.net                      Amid Əlioğlu 2016 
 
 
yaxınlaşaraq stul çəkib, mənə yaxın əyləşdi. – 
Həyatda onu yaşamağa həvəsləndirən, motivasiya 
oyada biləcək çox az dəyərlər var. Bir çox psixoloji 
məqamlardan məlumatlıdır deyə psixoloqa 
yönəltmədim. Bunu etməyin mənası da yoxdur. 
Çünki psixoloqlardan zəhləsi gedir. Düşünür ki, onlar 
boş-boş danışır, lazımsız dərmanlarla insanları 
aldadırlar. Zənnimcə, onu fərdi motivasiya kursuna 
dəvət etsək, daha faydalı olar. 
- Onunla özüm məşğul olacam, – deyəndə Eldar 
duruxdu. Çünki xeyli müddət idi ki, ilk müraciət 
edənlərə seminar keçmirdim. Bir qədərara verəndən 
sonra soruşdu: 
- Bəs hansı qrupa yazaq? 
- Onu tək qəbul edəcəm. Sabah onunla əlaqə 
saxla və saat on birdə onunla görüşmək istədiyimi 
bildir, xahiş edirəm. 
           Eldar təəcübünü gizlədə bilməsə də, məndən 
əlavə heç nə soruşmadı. 
Ertəsi gün saat on birə beş dəqiqə qalmış Azər 
artıq mənimlə üzbəüz oturmuşdu. Solğun bənizli, 
ruhən yorğun, qarışıq düşüncəli, mürəkkəb hissiyatlı 
bu gənci həqiqətən də cəmiyyət bu günə salmışdı. 
www.kitabxana.net                      Amid Əlioğlu 2016 
 
 
Ona baxdıqca, öz gəncliyimi, indiki çağımı 
görürdüm, o danışdıqca, özümü eşidirdim sanki. 
Azərin yaşında olanda cəmiyyətə olan nifrətimi onun 
da gözündə görə bilirdim. Ətrafdakı insanların, 
sevdiklərimizin, hətta valideynlərimizin 
diqqətsizliyinə, cahilliyinə, xurafatına dair onlarla 
misal çəkirdi. Ona qulaq asdıqca, nəinki 
fikirlərimizin, hətta vücudumuzun da bir-birinə 
bənzəməsi məni təəccübləndirirdi. Bu insanda məni 
çəkən nəsə var idi. Bu onun mənim gəncliyimə 
bənzəməsi, həmin yaşdakı düşüncələrimizin eyniliyi 
deyildi, nəsə başqa bir şey idi. Bunu özü haqqında 
danışdıqca biləcəkdim. 
Son bir neçə gün imiş ki, ailəsindən ayrılıb tək 
yaşayırdı. Valideynləri həddindən artıq varlı-dövlətli 
olsa da, Azər onlarla yaşayan zaman özünü heç vaxt 
rahat hiss etməyib. Atasının dayaz düşüncəli, anasının 
isə lovğa, özündənrazı olduğunu açıq etiraf edirdi. 
Ayrılmaqlarına səbəb isə atasının Azəri evə gec 
gəldiyi üçün vurması olub. Azər ona etiraz edəndə, 
möhkəm içkili olan ata hər şeyi dilinə gətirərək indiyə 
qədər elədiklərini onun üzünə deyib. Sən demə, Azər 
onların heç doğma övladı da deyilmiş. Körpələr 
www.kitabxana.net                      Amid Əlioğlu 2016 
 
 
evindən övladlığa götürüldüyü deyəndə ürəyim 
dayanmışdı az qala. Mən əmin idim ki, Azər elə 
mənim övladımdı. Onun sonrakı sözlərini eşitmirdim. 
O danışır, mən isə ona baxaraq həmin günləri 
xatırlayırdım. Durub boynunu qucaqlayıb, - “Sənin 
atan mənəm, oğlum!” - deyə çığırmaq istəyirdim, 
amma bunu etmək olmazdı. Bu, sadəcə, mənim əmin 
olduğum bir hiss idi. Heç bir rəsmi sübutu olmayan, 
lakin mənəvi dəlili olan bir fakt idi. O, mənim 
oğlumdur! Mən buna adım kimi əmin idim... 
Nahar vaxtı yetişdiyi üçün onu israrla yeməyə 
dəvət etdim. Artıq tamamilə açılışmış Azər də 
mənimlə söhbət etməyə sevinirdi. Naharda da 
söhbətimiz çox maraqlı alındı. Kitab yazmaq 
istədiyini, lakin ürək etmədiyini bildirəndə, ona 
yüksək motivasiya verdim, yazacağı təqdirdə onu öz 
vəsaitim hesabına nəşr etdirməyi boyun oldum. 
Cəmiyyət haqqında düşündüklərini kağıza 
köçürməklə ürəyini boşaldacağına inandıra bildim 
onu. O qədər sevindi ki, bir an öncə gedib yazmağa 
başlamaq istədiyin sevinclə bildirdi. 
Həmin gün onu yaşadığı yerəmən apardım. 
Bəhanəm də bu oldu ki, evləri yolumun üstündədir.   
www.kitabxana.net                      Amid Əlioğlu 2016 
 
 
Mənzilini dəqiq bilməsəm də, binanı və girişi 
yadımda saxladım. Onunla son söhbətimizdən üç gün 
sonra görüşəcəkdik. Bir-iki dərs fərdi, daha sonra isə 
on nəfərlik qrupda məşğul olacaqdım ki, bəzi 
komplekslərindən xilas olsun. Amma alınmadı, Azər 
görüşə gəlmədi. Təyin etdiyimiz görüşə gəlməyincə, 
daha üç gün gözləmək qərarına gəldim. Çox üstünə 
gedib sıxmaq istəmirdim.  
Amma təəssüf ki, cəmiyyət öz işini görmüşdü. 
Onu o qədər sıxmışdı ki, Azər canına özü də 
bilmədən qəsd etmişdi. Yuxarıda oxuduqlarınızı beş 
günə yazmışdı. Həm də dayanmadan, fasilə 
vermədən. Evdə qələm olmasına baxmayaraq, 
axırıncı vərəqləri qanı ilə yazan Azər, söz verdiyi 
kimi, nəyin bahasına olsa da yazını bitirmişdi.  
Yazdıqlarını ilk dəfə oxuyanda, onunla 
söhbətimizi xatırladım. O, insan haqqında öz 
fikirlərini bildirəndə, əvvəl təəccüblənmişdim. 
Əsaslandırmağa çalışırdı ki, hər bir insanın təbiətdə 
ekvivalenti mövcuddur. Kimisi özü də bilmədən 
hansısa heyvanla, kimisi hansısa bitkiylə, kimisi 
hansısa daşla ekvivalentdir. Özünü isə pişiklə 
bərabərləşdirən Azər təbəssümlə doqquz canlı 
www.kitabxana.net                      Amid Əlioğlu 2016 
 
 
olduğunu bəyan edirdi. Özü kimi bu taleyi yaşayan 
onlarla insanın mövcudluğunun altından xətt çəkərək, 
onların necə “öldürüldüyünün” şahidi olduğu üçün 
əzab çəkdiyini deyirdi. Odur ki, bu əzabdan yaxa 
qurtarmaq üçün bizə müraciət edərək ilk addımı 
atmışdı. Lakin bizim görüşümüzdən sonra başladığı 
bu yazının ilk kəlməsini yazarkən, harda olduğunu 
unudacaq qədər daxili dünyasında azan Azərə son 
anda yetişməsəydik bəlkə o da yaşamayacaqdı. O, 
gah həbsxanada - bərbad bir biçimdə, gah da həyatın 
müxtəlif mərhələlərində “yaşayaraq” “ölmüşdü”. 
Bütün intihar edən qəhrəmanlarının meyitinin gözünə 
görünməməsinin tək səbəbi, onların, ümumiyyətlə, 
mövcud olmaması idi. Bu müddət ərzində apardığım 
araşdırmalar nəticəsində öyrəndim ki, Azər əslində 
ögey atasının müxtəlif rayonlarda işi ilə əlaqədar 
olaraq dörd dəfə məktəb dəyişib və hər dəfə özəl 
məktəblərdə təhsil alıb, yəni nə Cavidanı, nə də 
Əhmədi bu qədər yaxından tanıya bilməzdi. Bundan 
başqa, Azər ümumiyyətlə hərbi xidmət keçməyib. 
“Atası” hansısa yolla onun görən gözünü demək olar 
ki, kor kimi qeydiyyatdan keçirib. Ən diqqət çəkən 
məqam isə onun heç vaxt uzun müddətli xəstəxanada 
www.kitabxana.net                      Amid Əlioğlu 2016 
 
 
yatmamış olmasıdır... Belə çıxır ki, qələmə aldığı 
bütün hadisələr ya tamamilə xəyal məhsuludur, ya da 
kimlərinsə yaşadığı həyat hekayələrində özünü 
onların yerinə qoymaqla, səkkiz dəfə qəlbən, 
doqquzuncu dəfə isə az qala, cismən öləcəkdi. Və özü 
bunu bilməsə də, onun “dostları”nın qatili elə onların 
adlarının baş hərflərində gizlənmişdi... 
 
Mən isə bu sətirləri öz evimdən yazıram. 
Masamda Azərin iki il bundan əvvəl sonunu qanla 
qələmə aldığı əlyazmaları və indicə gəlinim 
tərəfindən hazırlanan isti kofem, yanımda balaca 
səbət yatağına qoyulmuş və yuxusunda cənnəti 
dolaşan nəvəm, önümdə isə payızın yaratdığı qızılı-
qırmızılı meşəyə açılan pəncərəmdən görünən və 
yaşamaqdan zövq alan oğlum - mənim üçün dünyanın 
ən yaxşı yazıçısı Azər... 
 
Bakı - Şirvan  
May - dekabr 2014 
 
